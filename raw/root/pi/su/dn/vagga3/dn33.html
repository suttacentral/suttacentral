<!DOCTYPE html>
<html>
<head>
<meta charset="utf8">
<meta name="description" content="Pali text from the Mahāsaṅgīti Tipiṭaka Buddhavasse 2500">
<title></title>
</head>
<body>
<div id="text" lang="pi">
<section class="sutta" id="dn33">
<article>
<div class="hgroup">
<p class="division">Dīgha Nikāya 33</p>
<h1>Saṅgītisutta</h1>
</div>
<p><a class="sc" id="1"></a><a class="wp" id="wp1.1"></a><a class="pts" id="pts3.207"></a><a class="ms" id="p_8D_773"></a><a class="msdiv" id="msdiv296"></a><span class="evam">Evaṃ me sutaṃ—​</span>   ekaṃ samayaṃ bhagavā mallesu cārikaṃ caramāno mahatā ­bhik­khu­saṅ­ghena saddhiṃ pañcamattehi bhikkhusatehi yena pāvā nāma mallānaṃ nagaraṃ tadavasari. Tatra sudaṃ bhagavā pāvāyaṃ viharati cundassa kammā­ra­puttassa ambavane.</p>
<p><a class="sc" id="2"></a><a class="wp" id="wp1.2"></a><a class="pts" id="pts3.208"></a><a class="ms" id="p_8D_774"></a><a class="msdiv" id="msdiv297"></a>Tena kho pana samayena pāveyyakānaṃ mallānaṃ ubbhatakaṃ nāma navaṃ <span class="var" title="santhāgāraṃ (bj) | saṇṭhāgāraṃ (s1-3, km) | santhagāraṃ (pts1)" id="note399">sandhāgāraṃ</span> acirakāritaṃ hoti <span class="var" title="anajjhāvutthaṃ (bj, s1-3, pts1, mr)" id="note400">anajjhāvuṭṭhaṃ</span> samaṇena vā brāhmaṇena vā kenaci vā manussabhūtena. Assosuṃ kho pāveyyakā mallā: “bhagavā kira mallesu cārikaṃ caramāno mahatā ­bhik­khu­saṃ­ghena saddhiṃ pañcamattehi bhikkhusatehi pāvaṃ anuppatto pāvāyaṃ viharati cundassa kammā­ra­puttassa ambavane”ti. Atha kho pāveyyakā mallā yena bhagavā tenu­pasaṅka­miṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho pāveyyakā mallā bhagavantaṃ etadavocuṃ: “idha, bhante, pāveyyakānaṃ mallānaṃ ubbhatakaṃ nāma navaṃ sandhāgāraṃ acirakāritaṃ hoti anajjhāvuṭṭhaṃ samaṇena vā brāhmaṇena vā kenaci vā manussabhūtena. Tañca kho, bhante, bhagavā paṭhamaṃ paribhuñjatu, bhagavatā paṭhamaṃ paribhuttaṃ pacchā pāveyyakā mallā pari­bhuñjis­santi. Tadassa pāveyyakānaṃ mallānaṃ dīgharattaṃ hitāya sukhāyā”ti. Adhivāsesi kho bhagavā tuṇhībhāvena.</p>
<p><a class="sc" id="3"></a><a class="wp" id="wp1.3"></a><a class="ms" id="p_8D_775"></a><a class="msdiv" id="msdiv298"></a>Atha kho pāveyyakā mallā bhagavato adhivāsanaṃ viditvā uṭṭhāyāsanā bhagavantaṃ abhivādetvā padakkhiṇaṃ katvā yena sandhāgāraṃ tenu­pasaṅka­miṃsu; upasaṅkamitvā <span class="var" title="sabbasanthariṃ santhataṃ (mr)" id="note401">sabbasanthariṃ</span> sandhāgāraṃ santharitvā bhagavato āsanāni paññāpetvā udakamaṇikaṃ patiṭṭhapetvā telapadīpaṃ āropetvā yena bhagavā tenu­pasaṅka­miṃsu; upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho te pāveyyakā mallā bhagavantaṃ etadavocuṃ: “<span class="var" title="sabbasanthariṃ santhataṃ (bj, pts1, mr)" id="note402">sabba­san­tha­ri­san­tha­taṃ</span>, bhante, sandhāgāraṃ, bhagavato āsanāni paññattāni, udakamaṇiko patiṭṭhāpito, telapadīpo āropito. Yassadāni, bhante, bhagavā kālaṃ maññatī”ti.</p>
<p><a class="sc" id="4"></a><a class="wp" id="wp1.4"></a><a class="pts" id="pts3.209"></a><a class="ms" id="p_8D_776"></a><a class="msdiv" id="msdiv299"></a>Atha kho bhagavā nivāsetvā patta­cīvara­mādāya saddhiṃ ­bhik­khu­saṅ­ghena yena sandhāgāraṃ tenupasaṅkami; upasaṅkamitvā pāde pakkhāletvā sandhāgāraṃ pavisitvā majjhimaṃ thambhaṃ nissāya purat­thā­bhi­mukho nisīdi. Bhik­khu­saṅ­ghopi kho pāde pakkhāletvā sandhāgāraṃ pavisitvā pacchimaṃ bhittiṃ nissāya purat­thā­bhi­mukho nisīdi bhaga­van­taṃyeva purakkhatvā. Pāveyyakāpi kho mallā pāde pakkhāletvā sandhāgāraṃ pavisitvā puratthimaṃ bhittiṃ nissāya pacchi­mā­bhi­mukhā nisīdiṃsu bhaga­van­taṃyeva purakkhatvā. Atha kho bhagavā pāveyyake malle bahudeva rattiṃ dhammiyā kathāya sandassetvā samādapetvā samuttejetvā sampahaṃsetvā uyyojesi: “abhikkantā kho, vāseṭṭhā, ratti. Yassadāni tumhe kālaṃ maññathā”ti. “Evaṃ, bhante”ti kho pāveyyakā mallā bhagavato paṭissutvā uṭṭhāyāsanā bhagavantaṃ abhivādetvā padakkhiṇaṃ katvā pakkamiṃsu.</p>
<p><a class="sc" id="5"></a><a class="wp" id="wp1.5"></a><a class="ms" id="p_8D_777"></a><a class="msdiv" id="msdiv300"></a>Atha kho bhagavā acira­pakkan­tesu pāveyyakesu mallesu tuṇhībhūtaṃ tuṇhībhūtaṃ bhikkhusaṃghaṃ anuviloketvā āyasmantaṃ sāriputtaṃ āmantesi: “<span class="var" title="vigata­thīna­middho (bj, s1-3, km, pts1)" id="note403">vigata­thina­middho</span> kho, sāriputta, bhikkhusaṃgho. Paṭibhātu taṃ, sāriputta, bhikkhūnaṃ dhammīkathā. Piṭṭhi me āgilāyati. Tamahaṃ <span class="var" title="āyameyyāmīti (s1-3, km)" id="note404">āyamissāmī”ti</span>. “Evaṃ, bhante”ti kho āyasmā sāriputto bhagavato paccassosi.</p>
<p><a class="sc" id="6"></a><a class="ms" id="p_8D_778"></a>Atha kho bhagavā catugguṇaṃ saṅghāṭiṃ paññāpetvā dakkhiṇena passena sīhaseyyaṃ kappesi pāde pādaṃ accādhāya, sato sampajāno uṭṭhānasaññaṃ manasi karitvā.</p>
<p><a class="sc" id="7"></a><a class="wp" id="wp1.6"></a><a class="pts" id="pts3.210"></a><a class="ms" id="p_8D_779"></a><a class="msdiv" id="msdiv301"></a>Tena kho pana samayena nigaṇṭho nāṭaputto pāvāyaṃ adhunā­kālaṅ­kato hoti. Tassa kālaṃkiriyāya bhinnā nigaṇṭhā <span class="var" title="dveḷhakajātā (s1-3, km)" id="note405">dvedhikajātā</span> bhaṇḍanajātā kalahajātā vivādāpannā aññamaññaṃ mukhasattīhi vitudantā <span class="var" title="vicaranti (s1-3, km) | virahanti (pts1)" id="note406">viharanti</span>: “na tvaṃ imaṃ dhammavinayaṃ ājānāsi, ahaṃ imaṃ dhammavinayaṃ ājānāmi, kiṃ tvaṃ imaṃ dhammavinayaṃ ājānissasi. Micchā­paṭi­panno tvamasi, ahamasmi sammāpaṭipanno. Sahitaṃ me, asahitaṃ te. Purevacanīyaṃ pacchā avaca, pac­chāvaca­nīyaṃ pure avaca. Adhiciṇṇaṃ te viparāvattaṃ, āropito te vādo, niggahito tvamasi, cara vādap­pamok­khāya, nibbeṭhehi vā sace pahosī”ti. Vadhoyeva kho maññe nigaṇṭhesu nāṭaputtiyesu vattati. <span class="var" title="yepi te (bj, pts1)" id="note407">Yepi</span> nigaṇṭhassa nāṭaputtassa sāvakā gihī odātavasanā, tepi nigaṇṭhesu nāṭaputtiyesu nibbinnarūpā virattarūpā paṭivānarūpā, yathā taṃ durakkhāte dhammavinaye duppavedite aniyyānike anu­pasa­ma­saṃ­vatta­nike asammā­sambud­dhap­pa­vedite bhinnathūpe appaṭisaraṇe.</p>
<p><a class="sc" id="8"></a><a class="wp" id="wp1.7"></a><a class="pts" id="pts3.211"></a><a class="ms" id="p_8D_780"></a><a class="msdiv" id="msdiv302"></a>Atha kho āyasmā sāriputto bhikkhū āmantesi: “nigaṇṭho, āvuso, nāṭaputto pāvāyaṃ adhunā­kālaṅ­kato, tassa kālaṃkiriyāya bhinnā nigaṇṭhā dvedhikajātā … pe … bhinnathūpe appaṭisaraṇe. Evañhetaṃ, āvuso, hoti durakkhāte dhammavinaye duppavedite aniyyānike anu­pasa­ma­saṃ­vatta­nike asammā­sambud­dhap­pa­vedite. Ayaṃ kho panāvuso, <span class="var" title="asmākaṃ (pts1)" id="note408">amhākaṃ</span> <span class="var" title="bhagavato (si)" id="note409">bhagavatā</span> dhammo svākkhāto suppavedito niyyāniko upasa­ma­saṃ­vatta­niko sammā­sambud­dhap­pa­vedito. Tattha sabbeheva saṅgāyitabbaṃ, na vivaditabbaṃ, yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya bahu­jana­su­khāya lokānukampāya atthāya hitāya sukhāya devamanussānaṃ.</p>
<p><a class="sc" id="9"></a><a class="ms" id="p_8D_781"></a>Katamo cāvuso, amhākaṃ <span class="var" title="bhagavato (si)" id="note410">bhagavatā</span> dhammo svākkhāto suppavedito niyyāniko upasa­ma­saṃ­vatta­niko sammā­sambud­dhap­pa­vedito; yattha sabbeheva saṅgāyitabbaṃ, na vivaditabbaṃ, yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya bahu­jana­su­khāya lokānukampāya atthāya hitāya sukhāya devamanussānaṃ?</p>
<h2>1. Ekaka</h2>
<p><a class="sc" id="10"></a><a class="pts" id="pts3.212"></a><a class="ms" id="p_8D_782"></a><a class="msdiv" id="msdiv303"></a>Atthi kho, āvuso, tena bhagavatā jānatā passatā arahatā sammā­sambud­dhena eko dhammo sammadakkhāto. Tattha sabbeheva saṅgāyitabbaṃ, na vivaditabbaṃ, yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya bahu­jana­su­khāya lokānukampāya atthāya hitāya sukhāya devamanussānaṃ. <a class="wp" id="wp1.8"></a>Katamo eko dhammo? Sabbe sattā āhāraṭṭhitikā. Sabbe sattā saṅ­khā­raṭ­ṭhitikā. Ayaṃ kho, āvuso, tena bhagavatā jānatā passatā arahatā sammā­sambud­dhena eko dhammo sammadakkhāto. Tattha sabbeheva saṅgāyitabbaṃ, na vivaditabbaṃ, yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya bahu­jana­su­khāya lokānukampāya atthāya hitāya sukhāya devamanussānaṃ.</p>
<h2>2. Duka</h2>
<p><a class="sc" id="11"></a><a class="wp" id="wp1.9"></a><a class="ms" id="p_8D_783"></a><a class="msdiv" id="msdiv304"></a>Atthi kho, āvuso, tena bhagavatā jānatā passatā arahatā sammā­sambud­dhena dve dhammā sammadakkhātā. Tattha sabbeheva saṅgāyitabbaṃ, na vivaditabbaṃ, yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya bahu­jana­su­khāya lokānukampāya atthāya hitāya sukhāya devamanussānaṃ. Katame <span class="var" title="dve dhammā (s1-3, km)" id="note411">dve</span>?</p>
<p><a class="sc" id="12"></a><a class="ms" id="p_8D_784"></a>Nāmañca rūpañca. <span class="brnum">(1)</span></p>
<p><a class="sc" id="13"></a><a class="ms" id="p_8D_785"></a>Avijjā ca bhavataṇhā ca. <span class="brnum">(2)</span></p>
<p><a class="sc" id="14"></a><a class="ms" id="p_8D_786"></a>Bhavadiṭṭhi ca vibhavadiṭṭhi ca. <span class="brnum">(3)</span></p>
<p><a class="sc" id="15"></a><a class="ms" id="p_8D_787"></a><span class="var" title="ahirīkañca (katthaci)" id="note412">Ahirikañca</span> anottappañca. <span class="brnum">(4)</span></p>
<p><a class="sc" id="16"></a><a class="ms" id="p_8D_788"></a>Hirī ca ottappañca. <span class="brnum">(5)</span></p>
<p><a class="sc" id="17"></a><a class="ms" id="p_8D_789"></a>Dovacassatā ca pāpamittatā ca. <span class="brnum">(6)</span></p>
<p><a class="sc" id="18"></a><a class="ms" id="p_8D_790"></a>Sovacassatā ca kalyāṇamittatā ca. <span class="brnum">(7)</span></p>
<p><a class="sc" id="19"></a><a class="ms" id="p_8D_791"></a>Āpattikusalatā ca āpatti­vuṭṭhā­na­kusalatā ca. <span class="brnum">(8)</span></p>
<p><a class="sc" id="20"></a><a class="ms" id="p_8D_792"></a>Samā­patti­kusalatā ca samā­patti­vuṭṭhā­na­kusalatā ca. <span class="brnum">(9)</span></p>
<p><a class="sc" id="21"></a><a class="ms" id="p_8D_793"></a>Dhātukusalatā ca manasikā­ra­kusalatā ca. <span class="brnum">(10)</span></p>
<p><a class="sc" id="22"></a><a class="ms" id="p_8D_794"></a>Āyata­na­kusalatā ca paṭic­ca­samup­pāda­kusalatā ca. <span class="brnum">(11)</span></p>
<p><a class="sc" id="23"></a><a class="ms" id="p_8D_795"></a>Ṭhānakusalatā ca aṭṭhā­na­kusalatā ca. <span class="brnum">(12)</span></p>
<p><a class="sc" id="24"></a><a class="pts" id="pts3.213"></a><a class="ms" id="p_8D_796"></a>Ajjavañca lajjavañca. <span class="brnum">(13)</span></p>
<p><a class="sc" id="25"></a><a class="ms" id="p_8D_797"></a>Khanti ca soraccañca. <span class="brnum">(14)</span></p>
<p><a class="sc" id="26"></a><a class="ms" id="p_8D_798"></a>Sākhalyañca paṭisanthāro ca. <span class="brnum">(15)</span></p>
<p><a class="sc" id="27"></a><a class="ms" id="p_8D_799"></a>Avihiṃsā ca soceyyañca. <span class="brnum">(16)</span></p>
<p><a class="sc" id="28"></a><a class="ms" id="p_8D_800"></a>Muṭṭhas­saccañca asampajaññañca. <span class="brnum">(17)</span></p>
<p><a class="sc" id="29"></a><a class="ms" id="p_8D_801"></a>Sati ca sampajaññañca. <span class="brnum">(18)</span></p>
<p><a class="sc" id="30"></a><a class="ms" id="p_8D_802"></a>Indriyesu aguttadvāratā ca bhojane amattaññutā ca. <span class="brnum">(19)</span></p>
<p><a class="sc" id="31"></a><a class="ms" id="p_8D_803"></a>Indriyesu guttadvāratā ca bhojane mattaññutā ca. <span class="brnum">(20)</span></p>
<p><a class="sc" id="32"></a><a class="ms" id="p_8D_804"></a>Paṭi­saṅ­khā­na­balañca bhāvanābalañca. <span class="brnum">(21)</span></p>
<p><a class="sc" id="33"></a><a class="ms" id="p_8D_805"></a>Satibalañca samādhibalañca. <span class="brnum">(22)</span></p>
<p><a class="sc" id="34"></a><a class="ms" id="p_8D_806"></a>Samatho ca vipassanā ca. <span class="brnum">(23)</span></p>
<p><a class="sc" id="35"></a><a class="ms" id="p_8D_807"></a>Sama­tha­nimittañca ­pagga­ha­nimittañca. <span class="brnum">(24)</span></p>
<p><a class="sc" id="36"></a><a class="ms" id="p_8D_808"></a>Paggaho ca avikkhepo ca. <span class="brnum">(25)</span></p>
<p><a class="sc" id="37"></a><a class="ms" id="p_8D_809"></a>Sīlavipatti ca diṭṭhivipatti ca. <span class="brnum">(26)</span></p>
<p><a class="sc" id="38"></a><a class="ms" id="p_8D_810"></a>Sīlasampadā ca diṭṭhisampadā ca. <span class="brnum">(27)</span></p>
<p><a class="sc" id="39"></a><a class="pts" id="pts3.214"></a><a class="ms" id="p_8D_811"></a>Sīlavisuddhi ca diṭṭhivisuddhi ca. <span class="brnum">(28)</span></p>
<p><a class="sc" id="40"></a><a class="ms" id="p_8D_812"></a>Diṭṭhivisuddhi kho pana yathā diṭṭhissa ca padhānaṃ. <span class="brnum">(29)</span></p>
<p><a class="sc" id="41"></a><a class="ms" id="p_8D_813"></a>Saṃvego ca saṃvejanīyesu ṭhānesu saṃviggassa ca yoniso padhānaṃ. <span class="brnum">(30)</span></p>
<p><a class="sc" id="42"></a><a class="ms" id="p_8D_814"></a>Asantuṭṭhitā ca kusalesu dhammesu appaṭivānitā ca padhānasmiṃ. <span class="brnum">(31)</span></p>
<p><a class="sc" id="43"></a><a class="ms" id="p_8D_815"></a>Vijjā ca vimutti ca. <span class="brnum">(32)</span></p>
<p><a class="sc" id="44"></a><a class="ms" id="p_8D_816"></a>Khayeñāṇaṃ anuppādeñāṇaṃ. <span class="brnum">(33)</span></p>
<p><a class="sc" id="45"></a><a class="ms" id="p_8D_817"></a>Ime kho, āvuso, tena bhagavatā jānatā passatā arahatā sammā­sambud­dhena dve dhammā sammadakkhātā. Tattha sabbeheva saṅgāyitabbaṃ, na vivaditabbaṃ, yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya bahu­jana­su­khāya lokānukampāya atthāya hitāya sukhāya devamanussānaṃ.</p>
<h2>3. Tika</h2>
<p><a class="sc" id="46"></a><a class="wp" id="wp1.10"></a><a class="ms" id="p_8D_818"></a><a class="msdiv" id="msdiv305"></a>Atthi kho, āvuso, tena bhagavatā jānatā passatā arahatā sammā­sambud­dhena tayo dhammā sammadakkhātā. Tattha sabbeheva saṅgāyitabbaṃ … pe … atthāya hitāya sukhāya devamanussānaṃ. Katame tayo?</p>
<p><a class="sc" id="47"></a><a class="ms" id="p_8D_819"></a>Tīṇi akusalamūlāni—lobho akusalamūlaṃ, doso akusalamūlaṃ, moho akusalamūlaṃ. <span class="brnum">(1)</span></p>
<p><a class="sc" id="48"></a><a class="ms" id="p_8D_820"></a>Tīṇi kusalamūlāni—alobho kusalamūlaṃ, adoso kusalamūlaṃ, amoho kusalamūlaṃ. <span class="brnum">(2)</span></p>
<p><a class="sc" id="49"></a><a class="ms" id="p_8D_821"></a>Tīṇi duccaritāni—kāyaduccaritaṃ, vacīduccaritaṃ, manoduccaritaṃ. <span class="brnum">(3)</span></p>
<p><a class="sc" id="50"></a><a class="pts" id="pts3.215"></a><a class="ms" id="p_8D_822"></a>Tīṇi sucaritāni—kāyasucaritaṃ, vacīsucaritaṃ, manosucaritaṃ. <span class="brnum">(4)</span></p>
<p><a class="sc" id="51"></a><a class="ms" id="p_8D_823"></a>Tayo akusalavitakkā—kāmavitakko, byāpādavitakko, vihiṃsāvitakko. <span class="brnum">(5)</span></p>
<p><a class="sc" id="52"></a><a class="ms" id="p_8D_824"></a>Tayo kusalavitakkā—nekkham­ma­vitakko, abyāpā­da­vitakko, avihiṃ­sā­vitakko. <span class="brnum">(6)</span></p>
<p><a class="sc" id="53"></a><a class="ms" id="p_8D_825"></a>Tayo akusa­la­saṅkappā—kāmasaṅkappo, ­byāpā­da­saṅkappo, vihiṃ­sāsaṅ­kappo. <span class="brnum">(7)</span></p>
<p><a class="sc" id="54"></a><a class="ms" id="p_8D_826"></a>Tayo kusalasaṅkappā—nekkham­ma­saṅkappo, abyāpā­da­saṅkappo, avihiṃ­sā­saṅkappo. <span class="brnum">(8)</span></p>
<p><a class="sc" id="55"></a><a class="ms" id="p_8D_827"></a>Tisso akusalasaññā—kāmasaññā, byāpādasaññā, vihiṃsāsaññā. <span class="brnum">(9)</span></p>
<p><a class="sc" id="56"></a><a class="ms" id="p_8D_828"></a>Tisso kusalasaññā—nekkhammasaññā, abyāpādasaññā, avihiṃsāsaññā. <span class="brnum">(10)</span></p>
<p><a class="sc" id="57"></a><a class="ms" id="p_8D_829"></a>Tisso akusaladhātuyo—kāmadhātu, byāpādadhātu, vihiṃsādhātu. <span class="brnum">(11)</span></p>
<p><a class="sc" id="58"></a><a class="ms" id="p_8D_830"></a>Tisso kusaladhātuyo—nekkhammadhātu, abyāpādadhātu, avihiṃsādhātu. <span class="brnum">(12)</span></p>
<p><a class="sc" id="59"></a><a class="ms" id="p_8D_831"></a>Aparāpi tisso dhātuyo—kāmadhātu, rūpadhātu, arūpadhātu. <span class="brnum">(13)</span></p>
<p><a class="sc" id="60"></a><a class="ms" id="p_8D_832"></a>Aparāpi tisso dhātuyo—rūpadhātu, arūpadhātu, nirodhadhātu. <span class="brnum">(14)</span></p>
<p><a class="sc" id="61"></a><a class="ms" id="p_8D_833"></a>Aparāpi tisso dhātuyo—hīnadhātu, majjhimadhātu, paṇītadhātu. <span class="brnum">(15)</span></p>
<p><a class="sc" id="62"></a><a class="pts" id="pts3.216"></a><a class="ms" id="p_8D_834"></a>Tisso taṇhā—kāmataṇhā, bhavataṇhā, vibhavataṇhā. <span class="brnum">(16)</span></p>
<p><a class="sc" id="63"></a><a class="ms" id="p_8D_835"></a>Aparāpi tisso taṇhā—kāmataṇhā, rūpataṇhā, arūpataṇhā. <span class="brnum">(17)</span></p>
<p><a class="sc" id="64"></a><a class="ms" id="p_8D_836"></a>Aparāpi tisso taṇhā—rūpataṇhā, arūpataṇhā, nirodhataṇhā. <span class="brnum">(18)</span></p>
<p><a class="sc" id="65"></a><a class="ms" id="p_8D_837"></a>Tīṇi saṃyojanāni—sakkāyadiṭṭhi, vicikicchā, sīlab­bata­parāmāso. <span class="brnum">(19)</span></p>
<p><a class="sc" id="66"></a><a class="ms" id="p_8D_838"></a>Tayo āsavā—kāmāsavo, bhavāsavo, avijjāsavo. <span class="brnum">(20)</span></p>
<p><a class="sc" id="67"></a><a class="ms" id="p_8D_839"></a>Tayo bhavā—kāmabhavo, rūpabhavo, arūpabhavo. <span class="brnum">(21)</span></p>
<p><a class="sc" id="68"></a><a class="ms" id="p_8D_840"></a>Tisso esanā—kāmesanā, bhavesanā, brahma­cari­yesanā. <span class="brnum">(22)</span></p>
<p><a class="sc" id="69"></a><a class="ms" id="p_8D_841"></a>Tisso vidhā—seyyohamasmīti vidhā, ­sadi­soha­masmīti vidhā, hīnohamasmīti vidhā. <span class="brnum">(23)</span></p>
<p><a class="sc" id="70"></a><a class="ms" id="p_8D_842"></a>Tayo addhā—atīto addhā, anāgato addhā, paccuppanno addhā. <span class="brnum">(24)</span></p>
<p><a class="sc" id="71"></a><a class="ms" id="p_8D_843"></a>Tayo antā—sakkāyo anto, sakkā­ya­sa­mudayo anto, sakkāyanirodho anto. <span class="brnum">(25)</span></p>
<p><a class="sc" id="72"></a><a class="ms" id="p_8D_844"></a>Tisso vedanā—sukhā vedanā, dukkhā vedanā, adukkhamasukhā vedanā. <span class="brnum">(26)</span></p>
<p><a class="sc" id="73"></a><a class="ms" id="p_8D_845"></a>Tisso dukkhatā—dukkhadukkhatā, saṅ­khā­ra­duk­khatā, vipari­ṇāma­duk­khatā. <span class="brnum">(27)</span></p>
<p><a class="sc" id="74"></a><a class="pts" id="pts3.217"></a><a class="ms" id="p_8D_846"></a> Tayo rāsī—micchat­ta­niyato rāsi, sammattaniyato rāsi, aniyato rāsi. <span class="brnum">(28)</span></p>
<p><a class="sc" id="75"></a><a class="ms" id="p_8D_847"></a><span class="var" title="tisso kaṅkhā (bahūsu)" id="note414">Tayo tamā</span> —atītaṃ vā addhānaṃ ārabbha kaṅkhati vicikicchati nādhimuccati na sampasīdati, anāgataṃ vā addhānaṃ ārabbha kaṅkhati vicikicchati nādhimuccati na sampasīdati, etarahi vā paccuppannaṃ addhānaṃ ārabbha kaṅkhati vicikicchati nādhimuccati na sampasīdati. <span class="brnum">(29)</span></p>
<p><a class="sc" id="76"></a><a class="ms" id="p_8D_848"></a>Tīṇi tathāgatassa arakkheyyāni—pari­suddha­kā­yasamā­cāro āvuso tathāgato, natthi tathāgatassa kāyaduccaritaṃ, yaṃ tathāgato rakkheyya: ‘mā me idaṃ paro aññāsī’ti. Pari­suddha­vacī­samā­cāro āvuso, tathāgato, natthi tathāgatassa vacīduccaritaṃ, yaṃ tathāgato rakkheyya: ‘mā me idaṃ paro aññāsī’ti. Pari­suddha­mano­samā­cāro, āvuso, tathāgato, natthi tathāgatassa manoduccaritaṃ yaṃ tathāgato rakkheyya: ‘mā me idaṃ paro aññāsī’ti. <span class="brnum">(30)</span></p>
<p><a class="sc" id="77"></a><a class="ms" id="p_8D_849"></a>Tayo kiñcanā—rāgo kiñcanaṃ, doso kiñcanaṃ, moho kiñcanaṃ. <span class="brnum">(31)</span></p>
<p><a class="sc" id="78"></a><a class="ms" id="p_8D_850"></a>Tayo aggī—rāgaggi, dosaggi, mohaggi. <span class="brnum">(32)</span></p>
<p><a class="sc" id="79"></a><a class="ms" id="p_8D_851"></a>Aparepi tayo aggī—āhuneyyaggi, gahapataggi, dakkhiṇeyyaggi. <span class="brnum">(33)</span></p>
<p><a class="sc" id="80"></a><a class="ms" id="p_8D_852"></a>Tividhena rūpasaṅgaho—<span class="var" title="sani­dassa­na­sappa­ṭi­gha­rūpaṃ (s1-3, km)" id="note416">sani­dassa­na­sappa­ṭi­ghaṃ rūpaṃ</span>, ani­dassa­na­sappa­ṭi­ghaṃ rūpaṃ, ani­dassa­na­ap­paṭi­ghaṃ rūpaṃ. <span class="brnum">(34)</span></p>
<p><a class="sc" id="81"></a><a class="ms" id="p_8D_853"></a>Tayo saṅkhārā—puññā­bhi­saṅ­khāro, apuññā­bhi­saṅ­khāro, āneñjā­bhi­saṅ­khāro. <span class="brnum">(35)</span></p>
<p><a class="sc" id="82"></a><a class="pts" id="pts3.218"></a><a class="ms" id="p_8D_854"></a>Tayo puggalā—sekkho puggalo, asekkho puggalo, nevasekkho nāsekkho puggalo. <span class="brnum">(36)</span></p>
<p><a class="sc" id="83"></a><a class="ms" id="p_8D_855"></a>Tayo therā—jātithero, dhammathero, <span class="var" title="sammatithero (s1, km) | sammatitthero (s2, s3)" id="note417">sammutithero</span>. <span class="brnum">(37)</span></p>
<p><a class="sc" id="84"></a><a class="ms" id="p_8D_856"></a>Tīṇi puñ­ñakiri­ya­vatthūni—dānamayaṃ puñ­ñakiri­ya­vatthu, sīlamayaṃ puñ­ñakiri­ya­vatthu, bhāvanāmayaṃ puñ­ñakiri­ya­vatthu. <span class="brnum">(38)</span></p>
<p><a class="sc" id="85"></a><a class="ms" id="p_8D_857"></a>Tīṇi codanāvatthūni—diṭṭhena, sutena, parisaṅkāya. <span class="brnum">(39)</span></p>
<p><a class="sc" id="86"></a><a class="ms" id="p_8D_858"></a>Tisso <span class="var" title="kāmuppattiyo (bj) | kāmupavattiyo (s1) | kāmupapattiyo (s2, pts1, mr)" id="note418">kāmūpapattiyo</span> —santāvuso sattā paccu­paṭṭhi­ta­kāmā, te paccu­paṭṭhi­tesu kāmesu vasaṃ vattenti, seyyathāpi manussā ekacce ca devā ekacce ca vinipātikā. Ayaṃ paṭhamā kāmūpapatti. Santāvuso, sattā nimmitakāmā, te nimminitvā nimminitvā kāmesu vasaṃ vattenti, seyyathāpi devā nimmānaratī. Ayaṃ dutiyā kāmūpapatti. Santāvuso sattā para­nimmita­kāmā, te paranimmitesu kāmesu vasaṃ vattenti, seyyathāpi devā para­nimmita­vasavattī. Ayaṃ tatiyā kāmūpapatti. <span class="brnum">(40)</span></p>
<p><a class="sc" id="87"></a><a class="pts" id="pts3.219"></a><a class="ms" id="p_8D_859"></a>Tisso <span class="var" title="sukhupapattiyo (s2, pts1, mr)" id="note419">sukhūpapattiyo</span> —santāvuso <span class="var" title="sattā sukhaṃ (s1-3, km)" id="note420">sattā</span> uppādetvā uppādetvā sukhaṃ viharanti, seyyathāpi devā brahmakāyikā. Ayaṃ paṭhamā sukhūpapatti. Santāvuso, sattā sukhena abhisannā parisannā paripūrā paripphuṭā. Te kadāci karahaci udānaṃ udānenti: ‘aho sukhaṃ, aho sukhan’ti, seyyathāpi devā ābhassarā. Ayaṃ dutiyā sukhūpapatti. Santāvuso, sattā sukhena abhisannā parisannā paripūrā paripphuṭā. Te santaṃyeva <span class="var" title="saṃtusitā (s1-3, km)" id="note421">tusitā</span> <span class="var" title="cittasukhaṃ (s1-3, mr)" id="note422">sukhaṃ</span> paṭisaṃvedenti, seyyathāpi devā subhakiṇhā. Ayaṃ tatiyā sukhūpapatti. <span class="brnum">(41)</span></p>
<p><a class="sc" id="88"></a><a class="ms" id="p_8D_860"></a>Tisso paññā—sekkhā paññā, asekkhā paññā, neva­sekkhā­nā­sekkhā paññā. <span class="brnum">(42)</span></p>
<p><a class="sc" id="89"></a><a class="ms" id="p_8D_861"></a>Aparāpi tisso paññā—cintāmayā paññā, sutamayā paññā, bhāvanāmayā paññā. <span class="brnum">(43)</span></p>
<p><a class="sc" id="90"></a><a class="ms" id="p_8D_862"></a>Tīṇāvudhāni—sutāvudhaṃ, pavivekāvudhaṃ, paññāvudhaṃ. <span class="brnum">(44)</span></p>
<p><a class="sc" id="91"></a><a class="ms" id="p_8D_863"></a>Tīṇindriyāni—anaññātañ­ñassā­mī­tindriyaṃ, aññindriyaṃ, aññātā­vin­dri­yaṃ. <span class="brnum">(45)</span></p>
<p><a class="sc" id="92"></a><a class="ms" id="p_8D_864"></a>Tīṇi cakkhūni—maṃsacakkhu, dibbacakkhu, paññācakkhu. <span class="brnum">(46)</span></p>
<p><a class="sc" id="93"></a><a class="ms" id="p_8D_865"></a> Tisso sikkhā—adhisīlasikkhā, adhi­citta­sikkhā, adhipañ­ñā­sikkhā. <span class="brnum">(47)</span></p>
<p><a class="sc" id="94"></a><a class="ms" id="p_8D_866"></a>Tisso bhāvanā—kāyabhāvanā, cittabhāvanā, paññābhāvanā. <span class="brnum">(48)</span></p>
<p><a class="sc" id="95"></a><a class="ms" id="p_8D_867"></a>Tīṇi anuttariyāni—dassa­nā­nuttari­yaṃ, paṭi­pa­dā­nuttari­yaṃ, vimut­tā­nuttari­yaṃ. <span class="brnum">(49)</span></p>
<p><a class="sc" id="96"></a><a class="ms" id="p_8D_868"></a>Tayo samādhī—savitak­ka­savi­cāro samādhi, avitak­ka­vicāra­matto samādhi, avitak­ka­avi­cāro samādhi. <span class="brnum">(50)</span></p>
<p><a class="sc" id="97"></a><a class="ms" id="p_8D_869"></a>Aparepi tayo samādhī—suññato samādhi, animitto samādhi, appaṇihito samādhi. <span class="brnum">(51)</span></p>
<p><a class="sc" id="98"></a><a class="ms" id="p_8D_870"></a>Tīṇi soceyyāni—kāyasoceyyaṃ, vacīsoceyyaṃ, manosoceyyaṃ. <span class="brnum">(52)</span></p>
<p><a class="sc" id="99"></a><a class="pts" id="pts3.220"></a><a class="ms" id="p_8D_871"></a>Tīṇi moneyyāni—kāyamoneyyaṃ, vacīmoneyyaṃ, manomoneyyaṃ. <span class="brnum">(53)</span></p>
<p><a class="sc" id="100"></a><a class="ms" id="p_8D_872"></a>Tīṇi kosallāni—āyakosallaṃ, apāyakosallaṃ, upāyakosallaṃ. <span class="brnum">(54)</span></p>
<p><a class="sc" id="101"></a><a class="ms" id="p_8D_873"></a>Tayo madā—ārogyamado, yobbanamado, jīvitamado. <span class="brnum">(55)</span></p>
<p><a class="sc" id="102"></a><a class="ms" id="p_8D_874"></a>Tīṇi ādhipateyyāni—attādhipa­teyyaṃ, lokādhipa­teyyaṃ, dham­mādhipa­teyyaṃ. <span class="brnum">(56)</span></p>
<p><a class="sc" id="103"></a><a class="ms" id="p_8D_875"></a>Tīṇi kathāvatthūni—atītaṃ vā addhānaṃ ārabbha kathaṃ katheyya: ‘evaṃ ahosi atītamaddhānan’ti; anāgataṃ vā addhānaṃ ārabbha kathaṃ katheyya: ‘evaṃ bhavissati anāga­ta­maddhā­nan’ti; etarahi vā paccuppannaṃ addhānaṃ ārabbha kathaṃ katheyya: ‘evaṃ hoti etarahi paccuppannaṃ addhānan’ti. <span class="brnum">(57)</span></p>
<p><a class="sc" id="104"></a><a class="ms" id="p_8D_876"></a>Tisso vijjā—pubbe­nivāsā­nus­sati­ñāṇaṃ vijjā, sattānaṃ cutū­papā­teñā­ṇaṃ vijjā, āsavānaṃ khayeñāṇaṃ vijjā. <span class="brnum">(58)</span></p>
<p><a class="sc" id="105"></a><a class="ms" id="p_8D_877"></a>Tayo vihārā—dibbo vihāro, brahmā vihāro, ariyo vihāro. <span class="brnum">(59)</span></p>
<p><a class="sc" id="106"></a><a class="ms" id="p_8D_878"></a>Tīṇi pāṭihāriyāni—iddhi­pā­ṭihā­ri­yaṃ, ādesa­nā­pā­ṭihā­ri­yaṃ, anu­sāsa­nī­pā­ṭihā­ri­yaṃ. <span class="brnum">(60)</span></p>
<p><a class="sc" id="107"></a><a class="ms" id="p_8D_879"></a>Ime kho, āvuso, tena bhagavatā jānatā passatā arahatā sammā­sambud­dhena tayo dhammā sammadakkhātā. Tattha sabbeheva saṅgāyitabbaṃ … pe … atthāya hitāya sukhāya devamanussānaṃ.</p>
<h2>4. Catukka</h2>
<p><a class="sc" id="108"></a><a class="wp" id="wp1.11"></a><a class="pts" id="pts3.221"></a><a class="ms" id="p_8D_880"></a><a class="msdiv" id="msdiv306"></a>Atthi kho, āvuso, tena bhagavatā jānatā passatā arahatā sammā­sambud­dhena cattāro dhammā sammadakkhātā. Tattha sabbeheva saṅgāyitabbaṃ, na vivaditabbaṃ … pe … atthāya hitāya sukhāya devamanussānaṃ. Katame cattāro?</p>
<p><a class="sc" id="109"></a><a class="ms" id="p_8D_881"></a>Cattāro satipaṭṭhānā. Idhāvuso, bhikkhu kāye kāyānupassī viharati ātāpī sampajāno satimā, vineyya loke abhij­jhā­do­manas­saṃ. Vedanāsu vedanānupassī … pe … citte cittānupassī … pe … dhammesu dhammānupassī viharati ātāpī sampajāno satimā vineyya loke abhij­jhā­do­manas­saṃ. <span class="brnum">(1)</span></p>
<p><a class="sc" id="110"></a><a class="ms" id="p_8D_882"></a>Cattāro sammappadhānā. Idhāvuso, bhikkhu anuppannānaṃ pāpakānaṃ akusalānaṃ dhammānaṃ anuppādāya chandaṃ janeti vāyamati vīriyaṃ ārabhati cittaṃ paggaṇhāti padahati. Uppannānaṃ pāpakānaṃ akusalānaṃ dhammānaṃ pahānāya chandaṃ janeti vāyamati vīriyaṃ ārabhati cittaṃ paggaṇhāti padahati. Anuppannānaṃ kusalānaṃ dhammānaṃ uppādāya chandaṃ janeti vāyamati vīriyaṃ ārabhati cittaṃ paggaṇhāti padahati. Uppannānaṃ kusalānaṃ dhammānaṃ ṭhitiyā asammosāya bhiyyobhāvāya vepullāya bhāvanāya pāripūriyā chandaṃ janeti vāyamati vīriyaṃ ārabhati cittaṃ paggaṇhāti padahati. <span class="brnum">(2)</span></p>
<p><a class="sc" id="111"></a><a class="pts" id="pts3.222"></a><a class="ms" id="p_8D_883"></a>Cattāro iddhipādā. Idhāvuso, bhikkhu chanda­samā­dhi­pa­dhā­na­saṅ­khā­ra­saman­nā­gataṃ iddhipādaṃ bhāveti. Citta­samā­dhi­pa­dhā­na­saṅ­khā­ra­saman­nā­gataṃ iddhipādaṃ bhāveti. Vīriya­samā­dhi­pa­dhā­na­saṅ­khā­ra­saman­nā­gataṃ iddhipādaṃ bhāveti. Vīmaṃ­sā­samā­dhi­pa­dhā­na­saṅ­khā­ra­saman­nā­gataṃ iddhipādaṃ bhāveti. <span class="brnum">(3)</span></p>
<p><a class="sc" id="112"></a><a class="ms" id="p_8D_884"></a>Cattāri jhānāni. Idhāvuso, bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ <span class="var" title="paṭhamajjhānaṃ (s1-3, km, pts1)" id="note424">paṭhamaṃ jhānaṃ</span> upasampajja viharati. Vitak­ka­vicārā­naṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ <span class="var" title="dutiyajjhānaṃ (s1-3, km, pts1)" id="note425">dutiyaṃ jhānaṃ</span> upasampajja viharati. Pītiyā ca virāgā upekkhako ca viharati sato ca sampajāno, sukhañca kāyena paṭisaṃvedeti, yaṃ taṃ ariyā ācikkhanti: ‘upekkhako satimā sukhavihārī’ti <span class="var" title="tatiyajjhānaṃ (s1-3, km, pts1)" id="note426">tatiyaṃ jhānaṃ</span> upasampajja viharati. Sukhassa ca pahānā dukkhassa ca pahānā, pubbeva somanas­sa­do­manas­sā­naṃ atthaṅgamā, aduk­kha­ma­su­khaṃ upekkhā­sati­pāri­suddhiṃ <span class="var" title="catut­thaj­jhānaṃ (s1-3, km, pts1)" id="note427">catutthaṃ jhānaṃ</span> upasampajja viharati. <span class="brnum">(4)</span></p>
<p><a class="sc" id="113"></a><a class="ms" id="p_8D_885"></a><a class="msdiv" id="msdiv307"></a>Catasso samādhibhāvanā. Atthāvuso, samādhibhāvanā bhāvitā bahulīkatā diṭṭha­dhamma­su­kha­vihārāya saṃvattati. Atthāvuso, samādhibhāvanā bhāvitā bahulīkatā ­ñāṇadas­sana­paṭi­lābhāya saṃvattati. Atthāvuso samādhibhāvanā bhāvitā bahulīkatā sati­sam­pajañ­ñāya saṃvattati. Atthāvuso samādhibhāvanā bhāvitā bahulīkatā āsavānaṃ khayāya saṃvattati.</p>
<p><a class="sc" id="114"></a><a class="pts" id="pts3.223"></a><a class="ms" id="p_8D_886"></a>Katamā cāvuso, samādhibhāvanā bhāvitā bahulīkatā diṭṭha­dhamma­su­kha­vihārāya saṃvattati? Idhāvuso, bhikkhu vivicceva kāmehi vivicca akusalehi dhammehi savitakkaṃ … pe … catutthaṃ jhānaṃ upasampajja viharati. Ayaṃ, āvuso, samādhibhāvanā bhāvitā bahulīkatā diṭṭha­dhamma­su­kha­vihārāya saṃvattati. (5.1)</p>
<p><a class="sc" id="115"></a><a class="ms" id="p_8D_887"></a>Katamā cāvuso, samādhibhāvanā bhāvitā bahulīkatā ­ñāṇadas­sana­paṭi­lābhāya saṃvattati? Idhāvuso, bhikkhu ālokasaññaṃ manasi karoti, divāsaññaṃ adhiṭṭhāti yathā divā tathā rattiṃ, yathā rattiṃ tathā divā. Iti vivaṭena cetasā apari­yonad­dhena sappabhāsaṃ cittaṃ bhāveti. Ayaṃ, āvuso, samādhibhāvanā bhāvitā bahulīkatā ­ñāṇadas­sana­paṭi­lābhāya saṃvattati. (5.2)</p>
<p><a class="sc" id="116"></a><a class="ms" id="p_8D_888"></a>Katamā cāvuso, samādhibhāvanā bhāvitā bahulīkatā sati­sam­pajañ­ñāya saṃvattati? Idhāvuso, bhikkhuno viditā vedanā uppajjanti, viditā upaṭṭhahanti, viditā abbhatthaṃ gacchanti. Viditā saññā uppajjanti, viditā upaṭṭhahanti, viditā abbhatthaṃ gacchanti. Viditā vitakkā uppajjanti, viditā upaṭṭhahanti, viditā abbhatthaṃ gacchanti. Ayaṃ, āvuso, samādhibhāvanā bhāvitā bahulīkatā sati­sam­pajañ­ñāya saṃvattati. (5.3)</p>
<p><a class="sc" id="117"></a><a class="ms" id="p_8D_889"></a>Katamā cāvuso, samādhibhāvanā bhāvitā bahulīkatā āsavānaṃ khayāya saṃvattati? Idhāvuso, bhikkhu pañcasu upādā­nak­khan­dhesu udayab­bayā­nu­passī viharati. Iti rūpaṃ, iti rūpassa samudayo, iti rūpassa atthaṅgamo. Iti vedanā … pe … iti saññā … iti saṅkhārā … iti viññāṇaṃ, iti viññāṇassa samudayo, iti viññāṇassa atthaṅgamo. Ayaṃ, āvuso, samādhibhāvanā bhāvitā bahulīkatā āsavānaṃ khayāya saṃvattati. (5.4)</p>
<p><a class="sc" id="118"></a><a class="pts" id="pts3.224"></a><a class="ms" id="p_8D_890"></a><a class="msdiv" id="msdiv308"></a> Catasso appamaññā. Idhāvuso, bhikkhu mettā­saha­gatena cetasā ekaṃ disaṃ pharitvā viharati. Tathā dutiyaṃ. Tathā tatiyaṃ. Tathā catutthaṃ. Iti uddhamadho tiriyaṃ sabbadhi sabbattatāya sabbāvantaṃ lokaṃ mettā­saha­gatena cetasā vipulena mahaggatena appamāṇena averena <span class="var" title="abyāpajjhena (s1-3, km) | avyāpajjhena (pts1)" id="note429">abyāpajjena</span> pharitvā viharati. Karuṇā­saha­gatena cetasā … pe … muditā­saha­gatena cetasā … pe … upekkhā­saha­gatena cetasā ekaṃ disaṃ pharitvā viharati. Tathā dutiyaṃ. Tathā tatiyaṃ. Tathā catutthaṃ. Iti uddhamadho tiriyaṃ sabbadhi sabbattatāya sabbāvantaṃ lokaṃ upekkhā­saha­gatena cetasā vipulena mahaggatena appamāṇena averena abyāpajjena pharitvā viharati. <span class="brnum">(6)</span></p>
<p><a class="sc" id="119"></a><a class="ms" id="p_8D_891"></a>Cattāro <span class="var" title="arūpā (s1-3, km, pts1)" id="note430">āruppā</span>. Idhāvuso, bhikkhu sabbaso rūpasaññānaṃ samatikkamā paṭi­gha­saññā­naṃ atthaṅgamā nānat­ta­saññā­naṃ amanasikārā ‘ananto ākāso’ti ākāsānañ­cāyata­naṃ upasampajja viharati. Sabbaso ākāsānañ­cāyata­naṃ samatikkamma ‘anantaṃ viññāṇan’ti viñ­ñā­ṇañ­cāyata­naṃ upasampajja viharati. Sabbaso viñ­ñā­ṇañ­cāyata­naṃ samatikkamma ‘natthi kiñcī’ti ākiñ­cañ­ñā­yatanaṃ upasampajja viharati. Sabbaso ākiñ­cañ­ñā­yatanaṃ samatikkamma neva­saññā­nā­sañ­ñāyata­naṃ upasampajja viharati. <span class="brnum">(7)</span></p>
<p><a class="sc" id="120"></a><a class="ms" id="p_8D_892"></a>Cattāri apassenāni. Idhāvuso, bhikkhu saṅkhāyekaṃ paṭisevati, saṅkhāyekaṃ adhivāseti, saṅkhāyekaṃ parivajjeti, saṅkhāyekaṃ vinodeti. <span class="brnum">(8)</span></p>
<p><a class="sc" id="121"></a><a class="pts" id="pts3.225"></a><a class="ms" id="p_8D_893"></a><a class="msdiv" id="msdiv309"></a>Cattāro ariyavaṃsā. Idhāvuso, bhikkhu santuṭṭho hoti itarītarena cīvarena, itarīta­ra­cīva­rasan­tuṭ­ṭhiyā ca vaṇṇavādī, na ca cīvarahetu anesanaṃ appatirūpaṃ āpajjati; aladdhā ca cīvaraṃ na paritassati, laddhā ca cīvaraṃ <span class="var" title="agathito (bj, pts1)" id="note432">agadhito</span> amucchito anajjhāpanno ādīnavadassāvī nissaraṇapañño paribhuñjati; tāya ca pana itarīta­ra­cīva­rasan­tuṭ­ṭhiyā nevattā­nukkaṃ­seti na paraṃ vambheti. Yo hi tattha dakkho analaso sampajāno paṭissato, ayaṃ vuccatāvuso: ‘bhikkhu porāṇe aggaññe ariyavaṃse ṭhito’. (9.1)</p>
<p><a class="sc" id="122"></a><a class="ms" id="p_8D_894"></a>Puna caparaṃ, āvuso, bhikkhu santuṭṭho hoti itarītarena piṇḍapātena, itarīta­ra­piṇḍa­pā­tasan­tuṭ­ṭhiyā ca vaṇṇavādī, na ca piṇḍapātahetu anesanaṃ appatirūpaṃ āpajjati; aladdhā ca piṇḍapātaṃ na paritassati, laddhā ca piṇḍapātaṃ agadhito amucchito anajjhāpanno ādīnavadassāvī nissaraṇapañño paribhuñjati; tāya ca pana itarīta­ra­piṇḍa­pā­tasan­tuṭ­ṭhiyā nevattā­nukkaṃ­seti na paraṃ vambheti. Yo hi tattha dakkho analaso sampajāno paṭissato, ayaṃ vuccatāvuso: ‘bhikkhu porāṇe aggaññe ariyavaṃse ṭhito’. (9.2)</p>
<p><a class="sc" id="123"></a><a class="ms" id="p_8D_895"></a>Puna caparaṃ, āvuso, bhikkhu santuṭṭho hoti itarītarena senāsanena, itarīta­ra­se­nāsa­nasan­tuṭ­ṭhiyā ca vaṇṇavādī, na ca senāsanahetu anesanaṃ appatirūpaṃ āpajjati; aladdhā ca senāsanaṃ na paritassati, laddhā ca senāsanaṃ agadhito amucchito anajjhāpanno ādīnavadassāvī nissaraṇapañño paribhuñjati; tāya ca pana itarīta­ra­se­nāsa­nasan­tuṭ­ṭhiyā nevattā­nukkaṃ­seti na paraṃ vambheti. Yo hi tattha dakkho analaso sampajāno paṭissato, ayaṃ vuccatāvuso: ‘bhikkhu porāṇe aggaññe ariyavaṃse ṭhito’. (9.3)</p>
<p><a class="sc" id="124"></a><a class="ms" id="p_8D_896"></a>Puna caparaṃ, āvuso, bhikkhu pahānārāmo hoti pahānarato, bhāvanārāmo hoti bhāvanārato; tāya ca pana pahānārāmatāya pahānaratiyā bhāva­nārāma­tāya bhāvanāratiyā nevattā­nukkaṃ­seti na paraṃ vambheti. Yo hi tattha dakkho analaso sampajāno paṭissato ayaṃ vuccatāvuso: ‘bhikkhu porāṇe aggaññe ariyavaṃse ṭhito’. (9.4)</p>
<p><a class="sc" id="125"></a><a class="pts" id="pts3.226"></a><a class="ms" id="p_8D_897"></a><a class="msdiv" id="msdiv310"></a>Cattāri padhānāni. Saṃ­vara­pa­dhā­naṃ pahānapadhānaṃ <span class="var" title="bhāva­nap­pa­dhā­naṃ (bj) | bhāva­nāp­pa­dhā­naṃ (s1-3)" id="note433">bhāva­nā­pa­dhā­naṃ</span> <span class="var" title="anu­rukkha­nap­pa­dhā­naṃ (bj) | anurak­kha­nāp­pa­dhā­naṃ (s1-3)" id="note434">anurak­kha­ṇā­pa­dhā­naṃ</span>. Katamañcāvuso, saṃ­vara­pa­dhā­naṃ? Idhāvuso, bhikkhu cakkhunā rūpaṃ disvā na nimittaggāhī hoti ­nānub­yañ­janag­gāhī. Yat­vādhika­ra­ṇa­menaṃ cakkhundriyaṃ asaṃvutaṃ viharantaṃ abhij­jhā­do­manassā pāpakā akusalā dhammā anvāssaveyyuṃ, tassa saṃvarāya paṭipajjati, rakkhati cakkhundriyaṃ, cakkhundriye saṃvaraṃ āpajjati. Sotena saddaṃ sutvā … ghānena gandhaṃ ghāyitvā … jivhāya rasaṃ sāyitvā … kāyena phoṭṭhabbaṃ phusitvā … manasā dhammaṃ viññāya na nimittaggāhī hoti ­nānub­yañ­janag­gāhī. Yat­vādhika­ra­ṇa­menaṃ manindriyaṃ asaṃvutaṃ viharantaṃ abhij­jhā­do­manassā pāpakā akusalā dhammā anvāssaveyyuṃ, tassa saṃvarāya paṭipajjati, rakkhati manindriyaṃ, manindriye saṃvaraṃ āpajjati. Idaṃ vuccatāvuso, saṃ­vara­pa­dhā­naṃ. (10.1)</p>
<p><a class="sc" id="126"></a><a class="ms" id="p_8D_898"></a>Katamañcāvuso, pahānapadhānaṃ? Idhāvuso, bhikkhu uppannaṃ kāmavitakkaṃ nādhivāseti pajahati vinodeti <span class="var" title="byantīkaroti (bj, s1-3, km) | byantikaroti (pts1)" id="note435">byantiṃ karoti</span> anabhāvaṃ gameti. Uppannaṃ ­byāpā­da­vitak­kaṃ … pe … uppannaṃ vihiṃ­sā­vitak­kaṃ … uppannuppanne pāpake akusale dhamme nādhivāseti pajahati vinodeti byantiṃ karoti anabhāvaṃ gameti. Idaṃ vuccatāvuso, pahānapadhānaṃ. (10.2)</p>
<p><a class="sc" id="127"></a><a class="ms" id="p_8D_899"></a>Katamañcāvuso, bhāva­nā­pa­dhā­naṃ? Idhāvuso, bhikkhu sati­sam­boj­jhaṅ­gaṃ bhāveti vivekanissitaṃ virāganissitaṃ nirodha­nissitaṃ vos­sagga­pari­ṇāmiṃ. Dhamma­vicaya­sam­boj­jhaṅ­gaṃ bhāveti … vīriya­sam­boj­jhaṅ­gaṃ bhāveti … pīti­sam­boj­jhaṅ­gaṃ bhāveti … passad­dhi­sam­boj­jhaṅ­gaṃ bhāveti … samā­dhi­sam­boj­jhaṅ­gaṃ bhāveti … upekkhā­sam­boj­jhaṅ­gaṃ bhāveti vivekanissitaṃ virāganissitaṃ nirodha­nissitaṃ vos­sagga­pari­ṇāmiṃ. Idaṃ vuccatāvuso, bhāva­nā­pa­dhā­naṃ. (10.3)</p>
<p><a class="sc" id="128"></a><a class="ms" id="p_8D_900"></a>Katamañcāvuso, anurak­kha­ṇā­pa­dhā­naṃ? Idhāvuso, bhikkhu uppannaṃ <span class="var" title="bhaddakaṃ (bj, s1-3, km, pts1)" id="note436">bhadrakaṃ</span> samā­dhi­nimittaṃ anurakkhati—aṭṭhikasaññaṃ, <span class="var" title="puḷavakasaññaṃ (bj, pts1)" id="note437">puḷuvakasaññaṃ</span>, vinīlakasaññaṃ, vic­chidda­ka­saññaṃ, uddhumā­ta­ka­saññaṃ. Idaṃ vuccatāvuso, anurak­kha­ṇā­pa­dhā­naṃ. (10.4)</p>
<p><a class="sc" id="129"></a><a class="ms" id="p_8D_901"></a>Cattāri ñāṇāni—dhamme ñāṇaṃ, anvaye ñāṇaṃ, <span class="var" title="pariyāye ñāṇaṃ (bj) | paric­cheda­ñāṇaṃ (s1-3) | paricchede ñānaṃ (pts1, mr) | paricce ñānaṃ (mr)" id="note438">pariye ñāṇaṃ</span>, <span class="var" title="sammatiñāṇaṃ (s1-3, km) | sammutiñāṇaṃ (pts1)" id="note439">sammutiyā ñāṇaṃ</span>. <span class="brnum">(11)</span></p>
<p><a class="sc" id="130"></a><a class="pts" id="pts3.227"></a><a class="ms" id="p_8D_902"></a>Aparānipi cattāri ñāṇāni—dukkhe ñāṇaṃ, dukkhasamudaye ñāṇaṃ, dukkhanirodhe ñāṇaṃ, duk­kha­nirodha­gāminiyā paṭipadāya ñāṇaṃ. <span class="brnum">(12)</span></p>
<p><a class="sc" id="131"></a><a class="ms" id="p_8D_903"></a><a class="msdiv" id="msdiv311"></a>Cattāri sotā­patti­yaṅgāni—sap­purisa­saṃ­sevo, saddham­mas­savanaṃ, yoniso­ma­nasikāro, dhammā­nu­dhammap­paṭi­patti. <span class="brnum">(13)</span></p>
<p><a class="sc" id="132"></a><a class="ms" id="p_8D_904"></a>Cattāri sotāpannassa aṅgāni. Idhāvuso, ariyasāvako buddhe aveccap­pasā­dena samannāgato hoti: ‘itipi so bhagavā arahaṃ sammāsambuddho vij­jācara­ṇa­sam­panno sugato lokavidū anuttaro purisa­damma­sāra­thi satthā devamanussānaṃ buddho, bhagavā’ti. Dhamme aveccap­pasā­dena samannāgato hoti: ‘svākkhāto bhagavatā dhammo sandiṭṭhiko akāliko ehipassiko <span class="var" title="opanayiko (bj, s1-3, km, pts1)" id="note440">opaneyyiko</span> paccattaṃ veditabbo viññūhī’ti. Saṃghe aveccap­pasā­dena samannāgato hoti: ‘suppaṭipanno bhagavato sāvakasaṃgho ujuppaṭipanno bhagavato sāvakasaṃgho ñāyappaṭipanno bhagavato sāvakasaṃgho sāmīcip­paṭi­panno bhagavato sāvakasaṃgho yadidaṃ cattāri purisayugāni aṭṭha purisapuggalā, esa bhagavato sāvakasaṃgho āhuneyyo pāhuneyyo dakkhiṇeyyo añjalikaraṇīyo anuttaraṃ puññakkhettaṃ lokassā’ti. Ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññup­pasat­thehi aparāmaṭṭhehi samā­dhi­saṃ­vatta­ni­kehi. <span class="brnum">(14)</span></p>
<p><a class="sc" id="133"></a><a class="ms" id="p_8D_905"></a>Cattāri sāmaññaphalāni—sotā­patti­phalaṃ, sakadā­gāmi­phalaṃ, anāgāmiphalaṃ, arahattaphalaṃ. <span class="brnum">(15)</span></p>
<p><a class="sc" id="134"></a><a class="pts" id="pts3.228"></a><a class="ms" id="p_8D_906"></a>Catasso dhātuyo—pathavīdhātu, āpodhātu, tejodhātu, vāyodhātu. <span class="brnum">(16)</span></p>
<p><a class="sc" id="135"></a><a class="ms" id="p_8D_907"></a>Cattāro āhārā—kabaḷīkāro āhāro oḷāriko vā sukhumo vā, phasso dutiyo, manosañcetanā tatiyā, viññāṇaṃ catutthaṃ. <span class="brnum">(17)</span></p>
<p><a class="sc" id="136"></a><a class="ms" id="p_8D_908"></a>Catasso viñ­ñā­ṇaṭ­ṭhitiyo. Rūpūpāyaṃ vā, āvuso, viññāṇaṃ tiṭṭhamānaṃ tiṭṭhati <span class="var" title="rūpāramaṇaṃ (?)" id="note441">rūpārammaṇaṃ</span> rūpappatiṭṭhaṃ nandūpasecanaṃ vuddhiṃ virūḷhiṃ vepullaṃ āpajjati; vedanūpāyaṃ vā āvuso … saññūpāyaṃ vā, āvuso … pe … saṅkhārūpāyaṃ vā, āvuso, viññāṇaṃ tiṭṭhamānaṃ tiṭṭhati saṅ­khā­rā­rammaṇaṃ saṅ­khā­rap­patiṭ­ṭhaṃ nandūpasecanaṃ vuddhiṃ virūḷhiṃ vepullaṃ āpajjati. <span class="brnum">(18)</span></p>
<p><a class="sc" id="137"></a><a class="ms" id="p_8D_909"></a> Cattāri agatigamanāni—chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati. <span class="brnum">(19)</span></p>
<p><a class="sc" id="138"></a><a class="ms" id="p_8D_910"></a>Cattāro taṇhuppādā—cīvarahetu vā, āvuso, bhikkhuno taṇhā uppajjamānā uppajjati; piṇḍapātahetu vā, āvuso, bhikkhuno taṇhā uppajjamānā uppajjati; senāsanahetu vā, āvuso, bhikkhuno taṇhā uppajjamānā uppajjati; iti­bhavā­bhava­hetu vā, āvuso, bhikkhuno taṇhā uppajjamānā uppajjati. <span class="brnum">(20)</span></p>
<p><a class="sc" id="139"></a><a class="ms" id="p_8D_911"></a>Catasso paṭipadā—dukkhā paṭipadā dandhābhiññā, dukkhā paṭipadā khippābhiññā, sukhā paṭipadā dandhābhiññā, sukhā paṭipadā khippābhiññā. <span class="brnum">(21)</span></p>
<p><a class="sc" id="140"></a><a class="pts" id="pts3.229"></a><a class="ms" id="p_8D_912"></a>Aparāpi catasso paṭipadā—akkhamā paṭipadā, khamā paṭipadā, damā paṭipadā, samā paṭipadā. <span class="brnum">(22)</span></p>
<p><a class="sc" id="141"></a><a class="ms" id="p_8D_913"></a>Cattāri dhammapadāni—anabhijjhā dhammapadaṃ, abyāpādo dhammapadaṃ, sammāsati dhammapadaṃ, sammāsamādhi dhammapadaṃ. <span class="brnum">(23)</span></p>
<p><a class="sc" id="142"></a><a class="ms" id="p_8D_914"></a>Cattāri dhamma­sa­mādā­nāni—atthāvuso, dhamma­sa­mādā­naṃ ­pac­cup­pan­na­duk­khañ­ceva āyatiñca dukkhavipākaṃ. Atthāvuso, dhamma­sa­mādā­naṃ ­pac­cup­pan­na­duk­khaṃ āyatiṃ sukhavipākaṃ. Atthāvuso, dhamma­sa­mādā­naṃ ­pac­cup­pan­na­su­khaṃ āyatiṃ dukkhavipākaṃ. Atthāvuso, dhamma­sa­mādā­naṃ ­pac­cup­pan­na­su­khañ­ceva āyatiñca sukhavipākaṃ. <span class="brnum">(24)</span></p>
<p><a class="sc" id="143"></a><a class="ms" id="p_8D_915"></a>Cattāro dhammakkhandhā—sīlakkhandho, samā­dhik­khan­dho, paññākkhandho, vimut­tik­khan­dho. <span class="brnum">(25)</span></p>
<p><a class="sc" id="144"></a><a class="ms" id="p_8D_916"></a>Cattāri balāni—vīriyabalaṃ, satibalaṃ, samādhibalaṃ, paññābalaṃ. <span class="brnum">(26)</span></p>
<p><a class="sc" id="145"></a><a class="ms" id="p_8D_917"></a>Cattāri adhiṭṭhānāni—pañ­ñā­dhiṭṭhā­naṃ, sac­cā­dhiṭṭhā­naṃ, cāgādhiṭṭhānaṃ, upasa­mā­dhiṭṭhā­naṃ. <span class="brnum">(27)</span></p>
<p><a class="sc" id="146"></a><a class="ms" id="p_8D_918"></a><a class="msdiv" id="msdiv312"></a><span class="var" title="cattāro pañhābyākaraṇā (s1-3, km) | cattāro pañhavyākaraṇā (pts1)" id="note443">Cattāri pañ­habyā­karaṇāni</span> —ekaṃsab­yākara­ṇīyo pañho, paṭi­pucchāb­yākara­ṇīyo pañho, ­vibhaj­jab­yākara­ṇīyo pañho, ṭhapanīyo pañho. <span class="brnum">(28)</span></p>
<p><a class="sc" id="147"></a><a class="pts" id="pts3.230"></a><a class="ms" id="p_8D_919"></a> Cattāri kammāni—atthāvuso, kammaṃ kaṇhaṃ kaṇhavipākaṃ. Atthāvuso, kammaṃ sukkaṃ sukkavipākaṃ. Atthāvuso, kammaṃ kaṇhasukkaṃ kaṇha­sukka­vipākaṃ. Atthāvuso, kammaṃ akaṇhaasukkaṃ akaṇha­asukka­vipākaṃ kammakkhayāya saṃvattati. <span class="brnum">(29)</span></p>
<p><a class="sc" id="148"></a><a class="ms" id="p_8D_920"></a>Cattāro sacchikaraṇīyā dhammā—pubbenivāso satiyā sacchikaraṇīyo; sattānaṃ cutūpapāto cakkhunā sacchikaraṇīyo; aṭṭha vimokkhā kāyena sacchikaraṇīyā; āsavānaṃ khayo paññāya sacchikaraṇīyo. <span class="brnum">(30)</span></p>
<p><a class="sc" id="149"></a><a class="ms" id="p_8D_921"></a>Cattāro oghā—kāmogho, bhavogho, diṭṭhogho, avijjogho. <span class="brnum">(31)</span></p>
<p><a class="sc" id="150"></a><a class="ms" id="p_8D_922"></a>Cattāro yogā—kāmayogo, bhavayogo, diṭṭhiyogo, avijjāyogo. <span class="brnum">(32)</span></p>
<p><a class="sc" id="151"></a><a class="ms" id="p_8D_923"></a>Cattāro <span class="var" title="visaṃyogā (^dn34#39 [Dasuttarasutta/4. Cattāro dhammā])" id="note445">visaññogā</span> —kāmayoga­visañ­ñogo, bhava­yoga­visañ­ñogo, diṭṭhi­yoga­visañ­ñogo, avijjā­yoga­visañ­ñogo. <span class="brnum">(33)</span></p>
<p><a class="sc" id="152"></a><a class="ms" id="p_8D_924"></a>Cattāro ganthā—abhijjhā kāyagantho, byāpādo kāyagantho, sīlab­bata­parāmāso kāyagantho, idaṃsac­cā­bhi­ni­veso kāyagantho. <span class="brnum">(34)</span></p>
<p><a class="sc" id="153"></a><a class="ms" id="p_8D_925"></a>Cattāri upādānāni—<span class="var" title="kāmūpādānaṃ (bj, pts1)" id="note446">kāmupādānaṃ</span>, diṭṭhupādānaṃ, sīlab­ba­tu­pādā­naṃ, attavā­du­pādā­naṃ. <span class="brnum">(35)</span></p>
<p><a class="sc" id="154"></a><a class="ms" id="p_8D_926"></a>Catasso yoniyo—aṇḍajayoni, jalābujayoni, saṃsedajayoni, opapātikayoni. <span class="brnum">(36)</span></p>
<p><a class="sc" id="155"></a><a class="pts" id="pts3.231"></a><a class="ms" id="p_8D_927"></a>Catasso gabbhā­vakkan­tiyo. Idhāvuso, ekacco asampajāno mātukucchiṃ okkamati, asampajāno mātukucchismiṃ ṭhāti, asampajāno mātukucchimhā nikkhamati, ayaṃ paṭhamā gabbhāvakkanti. Puna caparaṃ, āvuso, idhekacco sampajāno mātukucchiṃ okkamati, asampajāno mātukucchismiṃ ṭhāti, asampajāno mātukucchimhā nikkhamati, ayaṃ dutiyā gabbhāvakkanti. Puna caparaṃ, āvuso, idhekacco sampajāno mātukucchiṃ okkamati, sampajāno mātukucchismiṃ ṭhāti, asampajāno mātukucchimhā nikkhamati, ayaṃ tatiyā gabbhāvakkanti. Puna caparaṃ, āvuso, idhekacco sampajāno mātukucchiṃ okkamati, sampajāno mātukucchismiṃ ṭhāti, sampajāno mātukucchimhā nikkhamati, ayaṃ catutthā gabbhāvakkanti. <span class="brnum">(37)</span></p>
<p><a class="sc" id="156"></a><a class="ms" id="p_8D_928"></a>Cattāro atta­bhāva­paṭi­lābhā. Atthāvuso, atta­bhāva­paṭi­lābho, yasmiṃ atta­bhāva­paṭi­lābhe atta­sañ­ceta­nā­yeva kamati, no parasañcetanā. Atthāvuso, atta­bhāva­paṭi­lābho, yasmiṃ atta­bhāva­paṭi­lābhe para­sañ­ceta­nā­yeva kamati, no attasañcetanā. Atthāvuso, atta­bhāva­paṭi­lābho, yasmiṃ atta­bhāva­paṭi­lābhe attasañcetanā ceva kamati parasañcetanā ca. Atthāvuso, atta­bhāva­paṭi­lābho, yasmiṃ atta­bhāva­paṭi­lābhe neva attasañcetanā kamati, no parasañcetanā. <span class="brnum">(38)</span></p>
<p><a class="sc" id="157"></a><a class="pts" id="pts3.232"></a><a class="ms" id="p_8D_929"></a><a class="msdiv" id="msdiv313"></a>Catasso ­dak­khi­ṇā­vi­sud­dhiyo. Atthāvuso, dakkhiṇā dāyakato visujjhati no paṭiggāhakato. Atthāvuso, dakkhiṇā paṭiggāhakato visujjhati no dāyakato. Atthāvuso, dakkhiṇā neva dāyakato visujjhati no paṭiggāhakato. Atthāvuso, dakkhiṇā dāyakato ceva visujjhati paṭiggāhakato ca. <span class="brnum">(39)</span></p>
<p><a class="sc" id="158"></a><a class="ms" id="p_8D_930"></a> Cattāri saṅga­ha­vatthūni—dānaṃ, <span class="var" title="piyavajjaṃ (s1-3, km, mr)" id="note448">peyyavajjaṃ</span>, atthacariyā, samānattatā. <span class="brnum">(40)</span></p>
<p><a class="sc" id="159"></a><a class="ms" id="p_8D_931"></a>Cattāro anariyavohārā—musāvādo, pisuṇāvācā, pharusāvācā, samphappalāpo. <span class="brnum">(41)</span></p>
<p><a class="sc" id="160"></a><a class="ms" id="p_8D_932"></a>Cattāro ariyavohārā—musāvādā <span class="var" title="veramaṇi (mr)" id="note449">veramaṇī</span>, pisuṇāya vācāya veramaṇī, pharusāya vācāya veramaṇī, samphappalāpā veramaṇī. <span class="brnum">(42)</span></p>
<p><a class="sc" id="161"></a><a class="ms" id="p_8D_933"></a> Aparepi cattāro anariyavohārā—adiṭṭhe diṭṭhavāditā, assute sutavāditā, amute mutavāditā, aviññāte viññātavāditā. <span class="brnum">(43)</span></p>
<p><a class="sc" id="162"></a><a class="ms" id="p_8D_934"></a>Aparepi cattāro ariyavohārā—adiṭṭhe adiṭṭhavāditā, assute assutavāditā, amute amutavāditā, aviññāte aviññātavāditā. <span class="brnum">(44)</span></p>
<p><a class="sc" id="163"></a><a class="ms" id="p_8D_935"></a>Aparepi cattāro anariyavohārā—diṭṭhe adiṭṭhavāditā, sute assutavāditā, mute amutavāditā, viññāte aviññātavāditā. <span class="brnum">(45)</span></p>
<p><a class="sc" id="164"></a><a class="ms" id="p_8D_936"></a>Aparepi cattāro ariyavohārā—diṭṭhe diṭṭhavāditā, sute sutavāditā, mute mutavāditā, viññāte viññātavāditā. <span class="brnum">(46)</span></p>
<p><a class="sc" id="165"></a><a class="pts" id="pts3.233"></a><a class="ms" id="p_8D_937"></a><a class="msdiv" id="msdiv314"></a> Cattāro puggalā. Idhāvuso, ekacco puggalo attantapo hoti atta­pari­tāpa­nā­nu­yoga­manu­yutto. Idhāvuso, ekacco puggalo parantapo hoti para­pari­tāpa­nā­nu­yoga­manu­yutto. Idhāvuso, ekacco puggalo attantapo ca hoti atta­pari­tāpa­nā­nu­yoga­manu­yutto, parantapo ca para­pari­tāpa­nā­nu­yoga­manu­yutto. Idhāvuso, ekacco puggalo neva attantapo hoti na atta­pari­tāpa­nā­nu­yoga­manu­yutto na parantapo na para­pari­tāpa­nā­nu­yoga­manu­yutto. So anattantapo aparantapo diṭṭheva dhamme nicchāto nibbuto <span class="var" title="sītibhūto (pts1, mr)" id="note452">sītībhūto</span> sukhap­paṭi­saṃ­vedī brahmabhūtena attanā viharati. <span class="brnum">(47)</span></p>
<p><a class="sc" id="166"></a><a class="ms" id="p_8D_938"></a>Aparepi cattāro puggalā. Idhāvuso, ekacco puggalo attahitāya paṭipanno hoti no parahitāya. Idhāvuso, ekacco puggalo parahitāya paṭipanno hoti no attahitāya. Idhāvuso, ekacco puggalo neva attahitāya paṭipanno hoti no parahitāya. Idhāvuso, ekacco puggalo attahitāya ceva paṭipanno hoti parahitāya ca. <span class="brnum">(48)</span></p>
<p><a class="sc" id="167"></a><a class="ms" id="p_8D_939"></a>Aparepi cattāro puggalā—tamo tamaparāyano, tamo jotiparāyano, joti tamaparāyano, joti jotiparāyano. <span class="brnum">(49)</span></p>
<p><a class="sc" id="168"></a><a class="ms" id="p_8D_940"></a>Aparepi cattāro puggalā—samaṇamacalo, samaṇapadumo, samaṇa­puṇ­ḍarīko, samaṇesu samaṇa­su­khumālo. <span class="brnum">(50)</span></p>
<p><a class="sc" id="169"></a><a class="ms" id="p_8D_941"></a>Ime kho, āvuso, tena bhagavatā jānatā passatā arahatā sammā­sambud­dhena cattāro dhammā sammadakkhātā; tattha sabbeheva saṅgāyitabbaṃ … pe … atthāya hitāya sukhāya devamanussānaṃ.</p>
<p class="endsection">Paṭha­ma­bhā­ṇavāro niṭṭhito.</p>
<h2>5. Pañcaka</h2>
<p><a class="sc" id="170"></a><a class="wp" id="wp2.1"></a><a class="ms" id="p_8D_943"></a><a class="msdiv" id="msdiv315"></a>Atthi kho, āvuso, tena bhagavatā jānatā passatā arahatā sammā­sambud­dhena pañca dhammā sammadakkhātā. Tattha sabbeheva saṅgāyitabbaṃ … pe … atthāya hitāya sukhāya devamanussānaṃ. Katame pañca?</p>
<p><a class="sc" id="171"></a><a class="ms" id="p_8D_944"></a>Pañcakkhandhā. Rūpakkhandho vedanākkhandho saññākkhandho saṅ­khā­rak­khan­dho viññā­ṇak­khan­dho. <span class="brnum">(1)</span></p>
<p><a class="sc" id="172"></a><a class="pts" id="pts3.234"></a><a class="ms" id="p_8D_945"></a>Pañcu­pādā­nak­khan­dhā. <span class="var" title="rūpūpā­dā­nak­khan­dho (bj, s1-3, km, pts1)" id="note453">Rūpupā­dā­nak­khan­dho</span> vedanupā­dā­nak­khan­dho saññu­pādā­nak­khan­dho saṅ­khā­ru­pādā­nak­khan­dho viñ­ñāṇupā­dā­nak­khan­dho. <span class="brnum">(2)</span></p>
<p><a class="sc" id="173"></a><a class="ms" id="p_8D_946"></a>Pañca kāmaguṇā. Cakkhuviññeyyā rūpā iṭṭhā kantā manāpā piyarūpā kāmūpasañhitā rajanīyā, sotaviññeyyā saddā … ghānaviññeyyā gandhā … jivhāviññeyyā rasā … kāyaviññeyyā phoṭṭhabbā iṭṭhā kantā manāpā piyarūpā kāmūpasañhitā rajanīyā. <span class="brnum">(3)</span></p>
<p><a class="sc" id="174"></a><a class="ms" id="p_8D_947"></a>Pañca gatiyo—nirayo, tiracchānayoni, pettivisayo, manussā, devā. <span class="brnum">(4)</span></p>
<p><a class="sc" id="175"></a><a class="ms" id="p_8D_948"></a>Pañca macchariyāni—āvāsa­maccha­ri­yaṃ, kula­maccha­ri­yaṃ, lābha­maccha­ri­yaṃ, vaṇṇa­maccha­ri­yaṃ, dhamma­maccha­ri­yaṃ. <span class="brnum">(5)</span></p>
<p><a class="sc" id="176"></a><a class="ms" id="p_8D_949"></a>Pañca nīvaraṇāni—kāmacchan­da­nīvara­ṇaṃ, ­byāpā­da­nīvara­ṇaṃ, thina­middha­nīvara­ṇaṃ, uddhac­ca­kukkuc­ca­nīvara­ṇaṃ, vici­kicchā­nīvara­ṇaṃ. <span class="brnum">(6)</span></p>
<p><a class="sc" id="177"></a><a class="ms" id="p_8D_950"></a>Pañca orambhāgiyāni saṃyojanāni—sakkāyadiṭṭhi, vicikicchā, sīlab­bata­parāmāso, kāmacchando, byāpādo. <span class="brnum">(7)</span></p>
<p><a class="sc" id="178"></a><a class="ms" id="p_8D_951"></a>Pañca uddham­bhāgi­yāni saṃyojanāni—rūparāgo, arūparāgo, māno, uddhaccaṃ, avijjā. <span class="brnum">(8)</span></p>
<p><a class="sc" id="179"></a><a class="pts" id="pts3.235"></a><a class="ms" id="p_8D_952"></a>Pañca sikkhāpadāni—pāṇātipātā veramaṇī, adinnādānā veramaṇī, kāmesu­micchā­cārā veramaṇī, musāvādā veramaṇī, surā­meraya­maj­jappa­mādaṭ­ṭhānā veramaṇī. <span class="brnum">(9)</span></p>
<p><a class="sc" id="180"></a><a class="ms" id="p_8D_953"></a><a class="msdiv" id="msdiv316"></a>Pañca abhab­baṭ­ṭhānāni. Abhabbo, āvuso, khīṇāsavo bhikkhu sañcicca pāṇaṃ jīvitā voropetuṃ. Abhabbo khīṇāsavo bhikkhu adinnaṃ they­ya­saṅ­khā­taṃ <span class="var" title="ādātuṃ (s1-3, km, pts1)" id="note454">ādiyituṃ</span>. Abhabbo khīṇāsavo bhikkhu methunaṃ dhammaṃ paṭisevituṃ. Abhabbo khīṇāsavo bhikkhu sampajānamusā bhāsituṃ. Abhabbo khīṇāsavo bhikkhu sanni­dhi­kārakaṃ kāme paribhuñjituṃ, seyyathāpi pubbe āgārikabhūto. <span class="brnum">(10)</span></p>
<p><a class="sc" id="181"></a><a class="ms" id="p_8D_954"></a> Pañca byasanāni—ñātibyasanaṃ, bhogabyasanaṃ, rogabyasanaṃ, sīlabyasanaṃ, diṭṭhibyasanaṃ. Nāvuso, sattā ñātib­yasa­na­hetu vā bhogab­yasa­na­hetu vā rogab­yasa­na­hetu vā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjanti. Sīlab­yasa­na­hetu vā, āvuso, sattā diṭṭhib­yasa­na­hetu vā kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjanti. <span class="brnum">(11)</span></p>
<p><a class="sc" id="182"></a><a class="ms" id="p_8D_955"></a> Pañca sampadā—ñātisampadā, bhogasampadā, ārogyasampadā, sīlasampadā, diṭṭhisampadā. Nāvuso, sattā ñāti­sam­padā­hetu vā bhoga­sam­padā­hetu vā ārogya­sam­padā­hetu vā kāyassa bhedā paraṃ maraṇā sugatiṃ saggaṃ lokaṃ upapajjanti. Sīla­sam­padā­hetu vā, āvuso, sattā diṭṭhi­sam­padā­hetu vā kāyassa bhedā paraṃ maraṇā sugatiṃ saggaṃ lokaṃ upapajjanti. <span class="brnum">(12)</span></p>
<p><a class="sc" id="183"></a><a class="pts" id="pts3.236"></a><a class="ms" id="p_8D_956"></a> Pañca ādīnavā dussīlassa sīlavipattiyā. Idhāvuso, dussīlo sīlavipanno pamā­dādhika­ra­ṇaṃ mahatiṃ bhogajāniṃ nigacchati, ayaṃ paṭhamo ādīnavo dussīlassa sīlavipattiyā. Puna caparaṃ, āvuso, dussīlassa sīlavipannassa pāpako kittisaddo abbhuggacchati, ayaṃ dutiyo ādīnavo dussīlassa sīlavipattiyā. Puna caparaṃ, āvuso, dussīlo sīlavipanno yaññadeva parisaṃ upasaṅkamati yadi khat­tiya­parisaṃ yadi brāhma­ṇa­parisaṃ yadi gaha­pati­parisaṃ yadi samaṇaparisaṃ, avisārado upasaṅkamati maṅkubhūto, ayaṃ tatiyo ādīnavo dussīlassa sīlavipattiyā. Puna caparaṃ, āvuso, dussīlo sīlavipanno sammūḷho kālaṃ karoti, ayaṃ catuttho ādīnavo dussīlassa sīlavipattiyā. Puna caparaṃ, āvuso, dussīlo sīlavipanno kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati, ayaṃ pañcamo ādīnavo dussīlassa sīlavipattiyā. <span class="brnum">(13)</span></p>
<p><a class="sc" id="184"></a><a class="ms" id="p_8D_957"></a> Pañca ānisaṃsā sīlavato sīlasampadāya. Idhāvuso, sīlavā sīlasampanno appa­mā­dādhika­ra­ṇaṃ mahantaṃ bhogakkhandhaṃ adhigacchati, ayaṃ paṭhamo ānisaṃso sīlavato sīlasampadāya. Puna caparaṃ, āvuso, sīlavato sīla­sam­pannassa kalyāṇo kittisaddo abbhuggacchati, ayaṃ dutiyo ānisaṃso sīlavato sīlasampadāya. Puna caparaṃ, āvuso, sīlavā sīlasampanno yaññadeva parisaṃ upasaṅkamati yadi khat­tiya­parisaṃ yadi brāhma­ṇa­parisaṃ yadi gaha­pati­parisaṃ yadi samaṇaparisaṃ, visārado upasaṅkamati amaṅkubhūto, ayaṃ tatiyo ānisaṃso sīlavato sīlasampadāya. Puna caparaṃ, āvuso, sīlavā sīlasampanno asammūḷho kālaṃ karoti, ayaṃ catuttho ānisaṃso sīlavato sīlasampadāya. Puna caparaṃ, āvuso, sīlavā sīlasampanno kāyassa bhedā paraṃ maraṇā sugatiṃ saggaṃ lokaṃ upapajjati, ayaṃ pañcamo ānisaṃso sīlavato sīlasampadāya. <span class="brnum">(14)</span></p>
<p><a class="sc" id="185"></a><a class="pts" id="pts3.237"></a><a class="ms" id="p_8D_958"></a>Codakena, āvuso, bhikkhunā paraṃ codetukāmena pañca dhamme ajjhattaṃ upaṭṭhapetvā paro codetabbo. Kālena vakkhāmi no akālena, bhūtena vakkhāmi no abhūtena, saṇhena vakkhāmi no pharusena, atthasaṃhitena vakkhāmi no anat­tha­saṃhi­tena, <span class="var" title="mettācittena (katthaci)" id="note459">mettacittena</span> vakkhāmi no dosantarenāti. Codakena, āvuso, bhikkhunā paraṃ codetukāmena ime pañca dhamme ajjhattaṃ upaṭṭhapetvā paro codetabbo. <span class="brnum">(15)</span></p>
<p><a class="sc" id="186"></a><a class="ms" id="p_8D_959"></a><a class="msdiv" id="msdiv317"></a>Pañca padhāniyaṅgāni. Idhāvuso, bhikkhu saddho hoti, saddahati tathāgatassa bodhiṃ: ‘itipi so bhagavā arahaṃ sammāsambuddho vij­jācara­ṇa­sam­panno sugato, lokavidū anuttaro purisa­damma­sāra­thi satthā devamanussānaṃ buddho bhagavā’ti. Appābādho hoti appātaṅko, samavepākiniyā gahaṇiyā samannāgato nātisītāya nāccuṇhāya majjhimāya padhā­nak­kha­māya. Asaṭho hoti amāyāvī, yathābhūtaṃ attānaṃ āvikattā satthari vā viññūsu vā sabrahmacārīsu. Āraddhavīriyo viharati akusalānaṃ dhammānaṃ pahānāya kusalānaṃ dhammānaṃ upasampadāya thāmavā daḷhaparakkamo anikkhit­ta­dhuro kusalesu dhammesu. Paññavā hoti uda­yattha­gā­miniyā paññāya samannāgato ariyāya nibbedhikāya sammā­duk­khak­kha­ya­gā­miniyā. <span class="brnum">(16)</span></p>
<p><a class="sc" id="187"></a><a class="ms" id="p_8D_960"></a><a class="msdiv" id="msdiv318"></a>Pañca suddhāvāsā—avihā, atappā, sudassā, sudassī, akaniṭṭhā. <span class="brnum">(17)</span></p>
<p><a class="sc" id="188"></a><a class="ms" id="p_8D_961"></a>Pañca anāgāmino—antarā­pari­nib­bāyī, upahac­ca­pari­nib­bāyī, asaṅ­khā­ra­pari­nib­bāyī, sasaṅ­khā­ra­pari­nib­bāyī, uddhaṃ­sotoa­kaniṭ­ṭha­gāmī. <span class="brnum">(18)</span></p>
<p><a class="sc" id="189"></a><a class="pts" id="pts3.238"></a><a class="ms" id="p_8D_962"></a><a class="msdiv" id="msdiv319"></a> Pañca cetokhilā. Idhāvuso, bhikkhu satthari kaṅkhati vicikicchati nādhimuccati na sampasīdati. Yo so, āvuso, bhikkhu satthari kaṅkhati vicikicchati nādhimuccati na sampasīdati, tassa cittaṃ na namati ātappāya anuyogāya sātaccāya padhānāya, yassa cittaṃ na namati ātappāya anuyogāya sātaccāya padhānāya, ayaṃ paṭhamo cetokhilo. Puna caparaṃ, āvuso, bhikkhu dhamme kaṅkhati vicikicchati … pe … saṃghe kaṅkhati vicikicchati … sikkhāya kaṅkhati vicikicchati … sabrahmacārīsu kupito hoti anattamano āhatacitto khilajāto. Yo so, āvuso, bhikkhu sabrahmacārīsu kupito hoti anattamano āhatacitto khilajāto, tassa cittaṃ na namati ātappāya anuyogāya sātaccāya padhānāya, yassa cittaṃ na namati ātappāya anuyogāya sātaccāya padhānāya, ayaṃ pañcamo cetokhilo. <span class="brnum">(19)</span></p>
<p><a class="sc" id="190"></a><a class="pts" id="pts3.239"></a><a class="ms" id="p_8D_963"></a><a class="msdiv" id="msdiv320"></a> Pañca cetaso­vini­bandhā. Idhāvuso, bhikkhu kāmesu avītarāgo hoti avigatacchando avigatapemo avigatapipāso avigata­pari­ḷāho avigatataṇho. Yo so, āvuso, bhikkhu kāmesu avītarāgo hoti avigatacchando avigatapemo avigatapipāso avigata­pari­ḷāho avigatataṇho, tassa cittaṃ na namati ātappāya anuyogāya sātaccāya padhānāya. Yassa cittaṃ na namati ātappāya anuyogāya sātaccāya padhānāya. Ayaṃ paṭhamo cetaso vinibandho. Puna caparaṃ, āvuso, bhikkhu kāye avītarāgo hoti … pe … rūpe avītarāgo hoti … pe … puna caparaṃ, āvuso, bhikkhu yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati … pe … puna caparaṃ, āvuso, bhikkhu aññataraṃ devanikāyaṃ paṇidhāya brahmacariyaṃ carati: ‘imināhaṃ sīlena vā vatena vā tapena vā brahmacariyena vā devo vā bhavissāmi devaññataro vā’ti. Yo so, āvuso, bhikkhu aññataraṃ devanikāyaṃ paṇidhāya brahmacariyaṃ carati: ‘imināhaṃ sīlena vā vatena vā tapena vā brahmacariyena vā devo vā bhavissāmi devaññataro vā’ti, tassa cittaṃ na namati ātappāya anuyogāya sātaccāya padhānāya. Yassa cittaṃ na namati ātappāya anuyogāya sātaccāya padhānāya. Ayaṃ pañcamo cetaso vinibandho. <span class="brnum">(20)</span></p>
<p><a class="sc" id="191"></a><a class="ms" id="p_8D_964"></a>Pañcindriyāni—cakkhundriyaṃ, sotindriyaṃ, ghānindriyaṃ, jivhindriyaṃ, kāyindriyaṃ. <span class="brnum">(21)</span></p>
<p><a class="sc" id="192"></a><a class="ms" id="p_8D_965"></a>Aparānipi pañcindriyāni—sukhindriyaṃ, dukkhindriyaṃ, somanas­sindriyaṃ, domanas­sindriyaṃ, upekkhindriyaṃ. <span class="brnum">(22)</span></p>
<p><a class="sc" id="193"></a><a class="ms" id="p_8D_966"></a>Aparānipi pañcindriyāni—saddhindriyaṃ, vīriyindriyaṃ, satindriyaṃ, samādhindriyaṃ, paññindriyaṃ. <span class="brnum">(23)</span></p>
<p><a class="sc" id="194"></a><a class="pts" id="pts3.240"></a><a class="ms" id="p_8D_967"></a><a class="msdiv" id="msdiv321"></a>Pañca <span class="var" title="nissāraṇīyā (s1-3, km) | nissaraṇīyā (pts1 ^an5.200#1 [200. Nis­sāraṇī­ya­sutta])" id="note462">nissaraṇiyā</span> dhātuyo. Idhāvuso, bhikkhuno kāme manasikaroto kāmesu cittaṃ na pakkhandati na pasīdati na santiṭṭhati na vimuccati. Nekkhammaṃ kho panassa manasikaroto nekkhamme cittaṃ pakkhandati pasīdati santiṭṭhati vimuccati. Tassa taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ kāmehi. Ye ca kāmapaccayā uppajjanti āsavā <span class="var" title="­vighā­ta­pari­ḷāhā (s1-3, km)" id="note463">vighātā pariḷāhā</span>, mutto so tehi, na so taṃ vedanaṃ vedeti. Idamakkhātaṃ kāmānaṃ nissaraṇaṃ. (24.1)</p>
<p><a class="sc" id="195"></a><a class="ms" id="p_8D_968"></a>Puna caparaṃ, āvuso, bhikkhuno byāpādaṃ manasikaroto byāpāde cittaṃ na pakkhandati na pasīdati na santiṭṭhati na vimuccati. Abyāpādaṃ kho panassa manasikaroto abyāpāde cittaṃ pakkhandati pasīdati santiṭṭhati vimuccati. Tassa taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ byāpādena. Ye ca byāpādapaccayā uppajjanti āsavā vighātā pariḷāhā, mutto so tehi, na so taṃ vedanaṃ vedeti. Idamakkhātaṃ byāpādassa nissaraṇaṃ. (24.2)</p>
<p><a class="sc" id="196"></a><a class="ms" id="p_8D_969"></a>Puna caparaṃ, āvuso, bhikkhuno vihesaṃ manasikaroto vihesāya cittaṃ na pakkhandati na pasīdati na santiṭṭhati na vimuccati. Avihesaṃ kho panassa manasikaroto avihesāya cittaṃ pakkhandati pasīdati santiṭṭhati vimuccati. Tassa taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ vihesāya. Ye ca vihesāpaccayā uppajjanti āsavā vighātā pariḷāhā, mutto so tehi, na so taṃ vedanaṃ vedeti. Idamakkhātaṃ vihesāya nissaraṇaṃ. (24.3)</p>
<p><a class="sc" id="197"></a><a class="ms" id="p_8D_970"></a>Puna caparaṃ, āvuso, bhikkhuno rūpe manasikaroto rūpesu cittaṃ na pakkhandati na pasīdati na santiṭṭhati na vimuccati. Arūpaṃ kho panassa manasikaroto arūpe cittaṃ pakkhandati pasīdati santiṭṭhati vimuccati. Tassa taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ rūpehi. Ye ca rūpapaccayā uppajjanti āsavā vighātā pariḷāhā, mutto so tehi, na so taṃ vedanaṃ vedeti. Idamakkhātaṃ rūpānaṃ nissaraṇaṃ. (24.4)</p>
<p><a class="sc" id="198"></a><a class="pts" id="pts3.241"></a><a class="ms" id="p_8D_971"></a>Puna caparaṃ, āvuso, bhikkhuno sakkāyaṃ manasikaroto sakkāye cittaṃ na pakkhandati na pasīdati na santiṭṭhati na vimuccati. Sakkā­ya­nirodhaṃ kho panassa manasikaroto sakkāyanirodhe cittaṃ pakkhandati pasīdati santiṭṭhati vimuccati. Tassa taṃ cittaṃ sugataṃ subhāvitaṃ suvuṭṭhitaṃ suvimuttaṃ visaṃyuttaṃ sakkāyena. Ye ca sakkāyapaccayā uppajjanti āsavā vighātā pariḷāhā, mutto so tehi, na so taṃ vedanaṃ vedeti. Idamakkhātaṃ sakkāyassa nissaraṇaṃ. (24.5)</p>
<p><a class="sc" id="199"></a><a class="ms" id="p_8D_972"></a><a class="msdiv" id="msdiv322"></a>Pañca vimut­tāyata­nāni. Idhāvuso, bhikkhuno satthā dhammaṃ deseti aññataro vā garuṭṭhāniyo sabrahmacārī. Yathā yathā, āvuso, bhikkhuno satthā dhammaṃ deseti aññataro vā garuṭṭhāniyo sabrahmacārī tathā tathā so tasmiṃ dhamme atthapa­ṭi­saṃ­vedī ca hoti dhamma­paṭi­saṃ­vedī ca. Tassa attha­paṭi­saṃ­ve­dino dhamma­paṭi­saṃ­ve­dino pāmojjaṃ jāyati, pamuditassa pīti jāyati, pītimanassa kāyo passambhati, passaddhakāyo sukhaṃ vedeti, sukhino cittaṃ samādhiyati. Idaṃ paṭhamaṃ vimuttāyatanaṃ. (25.1)</p>
<p><a class="sc" id="200"></a><a class="pts" id="pts3.242"></a><a class="ms" id="p_8D_973"></a>Puna caparaṃ, āvuso, bhikkhuno na heva kho satthā dhammaṃ deseti aññataro vā garuṭṭhāniyo sabrahmacārī, api ca kho yathāsutaṃ yathā­pariyat­taṃ dhammaṃ vitthārena paresaṃ deseti … pe … api ca kho yathāsutaṃ yathā­pariyat­taṃ dhammaṃ vitthārena sajjhāyaṃ karoti … pe … api ca kho yathāsutaṃ yathā­pariyat­taṃ dhammaṃ cetasā anuvitakketi anuvicāreti manasā­nupekkhati … pe … api ca khvassa aññataraṃ samā­dhi­nimittaṃ suggahitaṃ hoti sumanasikataṃ sūpadhāritaṃ suppaṭividdhaṃ paññāya. Yathā yathā, āvuso, bhikkhuno aññataraṃ samā­dhi­nimittaṃ suggahitaṃ hoti sumanasikataṃ sūpadhāritaṃ suppaṭividdhaṃ paññāya tathā tathā so tasmiṃ dhamme atthapa­ṭi­saṃ­vedī ca hoti dhamma­paṭi­saṃ­vedī ca. Tassa attha­paṭi­saṃ­ve­dino dhamma­paṭi­saṃ­ve­dino pāmojjaṃ jāyati, pamuditassa pīti jāyati, pītimanassa kāyo passambhati, passaddhakāyo sukhaṃ vedeti, sukhino cittaṃ samādhiyati. Idaṃ pañcamaṃ vimuttāyatanaṃ. (25.2–5.)</p>
<p><a class="sc" id="201"></a><a class="ms" id="p_8D_974"></a>Pañca vimutti­pari­pā­canīyā saññā—aniccasaññā, anicce dukkhasaññā, dukkhe anattasaññā, pahānasaññā, virāgasaññā. <span class="brnum">(26)</span></p>
<p><a class="sc" id="202"></a><a class="ms" id="p_8D_975"></a>Ime kho, āvuso, tena bhagavatā jānatā passatā arahatā sammā­sambud­dhena pañca dhammā sammadakkhātā; tattha sabbeheva saṅgāyitabbaṃ … pe … atthāya hitāya <span class="var" title="saṅ­giti­ya­pañca­kaṃ niṭṭhitaṃ (s1-3, km)" id="note464">sukhāya devamanussānaṃ</span>.</p>
<h2>6. Chakka</h2>
<p><a class="sc" id="203"></a><a class="wp" id="wp2.2"></a><a class="ms" id="p_8D_976"></a><a class="msdiv" id="msdiv323"></a>Atthi kho, āvuso, tena bhagavatā jānatā passatā arahatā sammā­sambud­dhena cha dhammā sammadakkhātā; tattha sabbeheva saṅgāyitabbaṃ … pe … atthāya hitāya sukhāya devamanussānaṃ. Katame cha?</p>
<p><a class="sc" id="204"></a><a class="ms" id="p_8D_977"></a>Cha ajjhattikāni āyatanāni—cakkhāyatanaṃ, sotāyatanaṃ, ghānāyatanaṃ, jivhāyatanaṃ, kāyāyatanaṃ, manāyatanaṃ. <span class="brnum">(1)</span></p>
<p><a class="sc" id="205"></a><a class="ms" id="p_8D_978"></a>Cha bāhirāni āyatanāni—rūpāyatanaṃ, saddāyatanaṃ, gandhāyatanaṃ, rasāyatanaṃ, ­phoṭṭhab­bā­yatanaṃ, dhammāyatanaṃ. <span class="brnum">(2)</span></p>
<p><a class="sc" id="206"></a><a class="ms" id="p_8D_979"></a>Cha viññāṇakāyā—cakkhuviññāṇaṃ, sotaviññāṇaṃ, ghānaviññāṇaṃ, jivhāviññāṇaṃ, kāyaviññāṇaṃ, manoviññāṇaṃ. <span class="brnum">(3)</span></p>
<p><a class="sc" id="207"></a><a class="ms" id="p_8D_980"></a>Cha phassakāyā—cak­khu­samphasso, sotasamphasso, ghānasamphasso, jivhāsamphasso, kāyasamphasso, manosamphasso. <span class="brnum">(4)</span></p>
<p><a class="sc" id="208"></a><a class="pts" id="pts3.244"></a><a class="ms" id="p_8D_981"></a>Cha vedanākāyā—cak­khu­samphas­sajā vedanā, sota­samphas­sajā vedanā, ghāna­samphas­sajā vedanā, jivhā­samphas­sajā vedanā, kāya­samphas­sajā vedanā, mano­samphas­sajā vedanā. <span class="brnum">(5)</span></p>
<p><a class="sc" id="209"></a><a class="ms" id="p_8D_982"></a>Cha saññākāyā—rūpasaññā, saddasaññā, gandhasaññā, rasasaññā, ­phoṭṭhab­ba­saññā, dhammasaññā. <span class="brnum">(6)</span></p>
<p><a class="sc" id="210"></a><a class="ms" id="p_8D_983"></a>Cha sañcetanākāyā—rūpasañcetanā, saddasañcetanā, gandha­sañ­cetanā, rasasañcetanā, ­phoṭṭhab­ba­sañ­cetanā, dhamma­sañ­cetanā. <span class="brnum">(7)</span></p>
<p><a class="sc" id="211"></a><a class="ms" id="p_8D_984"></a>Cha taṇhākāyā—rūpataṇhā, saddataṇhā, gandhataṇhā, rasataṇhā, ­phoṭṭhab­ba­taṇhā, dhammataṇhā. <span class="brnum">(8)</span></p>
<p><a class="sc" id="212"></a><a class="ms" id="p_8D_985"></a><a class="msdiv" id="msdiv324"></a> Cha agāravā. Idhāvuso, bhikkhu satthari agāravo viharati appatisso; dhamme agāravo viharati appatisso; saṃghe agāravo viharati appatisso; sikkhāya agāravo viharati appatisso; appamāde agāravo viharati appatisso; <span class="var" title="paṭisandhāre (mr)" id="note466">paṭisanthāre</span> agāravo viharati appatisso. <span class="brnum">(9)</span></p>
<p><a class="sc" id="213"></a><a class="ms" id="p_8D_986"></a>Cha gāravā. Idhāvuso, bhikkhu satthari sagāravo viharati sappatisso; dhamme sagāravo viharati sappatisso; saṅghe sagāravo viharati sappatisso; sikkhāya sagāravo viharati sappatisso; appamāde sagāravo viharati sappatisso; paṭisanthāre sagāravo viharati sappatisso. <span class="brnum">(10)</span></p>
<p><a class="sc" id="214"></a><a class="ms" id="p_8D_987"></a>Cha soma­nassū­pavi­cārā. Cakkhunā rūpaṃ disvā somanas­saṭ­ṭhāni­yaṃ rūpaṃ upavicarati; sotena saddaṃ sutvā … ghānena gandhaṃ ghāyitvā … jivhāya rasaṃ sāyitvā … kāyena phoṭṭhabbaṃ phusitvā. Manasā dhammaṃ viññāya somanas­saṭ­ṭhāni­yaṃ dhammaṃ upavicarati. <span class="brnum">(11)</span></p>
<p><a class="sc" id="215"></a><a class="pts" id="pts3.245"></a><a class="ms" id="p_8D_988"></a>Cha domanas­sūpa­vicārā. Cakkhunā rūpaṃ disvā domanas­saṭ­ṭhāni­yaṃ rūpaṃ upavicarati … pe … manasā dhammaṃ viññāya domanas­saṭ­ṭhāni­yaṃ dhammaṃ upavicarati. <span class="brnum">(12)</span></p>
<p><a class="sc" id="216"></a><a class="ms" id="p_8D_989"></a>Cha upekkhū­pavi­cārā. Cakkhunā rūpaṃ disvā <span class="var" title="upekkhaṭ­ṭhāni­yaṃ (s1-3, pts1) | upekkhā­ṭhāni­yaṃ (mr)" id="note467">upekkhāṭ­ṭhāni­yaṃ</span> rūpaṃ upavicarati … pe … manasā dhammaṃ viññāya upekkhāṭ­ṭhāni­yaṃ dhammaṃ upavicarati. <span class="brnum">(13)</span></p>
<p><a class="sc" id="217"></a><a class="ms" id="p_8D_990"></a> Cha sāraṇīyā dhammā. Idhāvuso, bhikkhuno mettaṃ kāyakammaṃ paccupaṭṭhitaṃ hoti sabrahmacārīsu <span class="var" title="āvī (bj, pts1, mr)" id="note469">āvi</span> ceva raho ca. Ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṃvattati. (14.1)</p>
<p><a class="sc" id="218"></a><a class="ms" id="p_8D_991"></a>Puna caparaṃ, āvuso, bhikkhuno mettaṃ vacīkammaṃ paccupaṭṭhitaṃ hoti sabrahmacārīsu āvi ceva raho ca. Ayampi dhammo sāraṇīyo … pe … ekībhāvāya saṃvattati. (14.2)</p>
<p><a class="sc" id="219"></a><a class="ms" id="p_8D_992"></a>Puna caparaṃ, āvuso, bhikkhuno mettaṃ manokammaṃ paccupaṭṭhitaṃ hoti sabrahmacārīsu āvi ceva raho ca. Ayampi dhammo sāraṇīyo … pe … ekībhāvāya saṃvattati. (14.3)</p>
<p><a class="sc" id="220"></a><a class="ms" id="p_8D_993"></a>Puna caparaṃ, āvuso, bhikkhu ye te lābhā dhammikā dhammaladdhā antamaso patta­pariyā­panna­mattampi, tathārūpehi lābhehi appaṭi­vibhat­ta­bhogī hoti sīlavantehi sabrahmacārīhi sādhāraṇabhogī. Ayampi dhammo sāraṇīyo … pe … ekībhāvāya saṃvattati. (14.4)</p>
<p><a class="sc" id="221"></a><a class="pts" id="pts3.246"></a><a class="ms" id="p_8D_994"></a>Puna caparaṃ, āvuso, bhikkhu yāni tāni sīlāni akhaṇḍāni acchiddāni asabalāni akammāsāni bhujissāni viññup­pasat­thāni aparāmaṭṭhāni samā­dhi­saṃ­vatta­ni­kāni, tathārūpesu sīlesu sīla­sāmañ­ña­gato viharati sabrahmacārīhi āvi ceva raho ca. Ayampi dhammo sāraṇīyo … pe … ekībhāvāya saṃvattati. (14.5)</p>
<p><a class="sc" id="222"></a><a class="ms" id="p_8D_995"></a>Puna caparaṃ, āvuso, bhikkhu yāyaṃ diṭṭhi ariyā niyyānikā niyyāti takkarassa sammā dukkhakkhayāya, tathārūpāya diṭṭhiyā diṭṭhi­sāmañ­ña­gato viharati sabrahmacārīhi āvi ceva raho ca. Ayampi dhammo sāraṇīyo piyakaraṇo garukaraṇo saṅgahāya avivādāya sāmaggiyā ekībhāvāya saṃvattati. (14.6)</p>
<p><a class="sc" id="223"></a><a class="ms" id="p_8D_996"></a><a class="msdiv" id="msdiv325"></a> Cha vivādamūlāni. Idhāvuso, bhikkhu kodhano hoti upanāhī. Yo so, āvuso, bhikkhu kodhano hoti upanāhī, so sattharipi agāravo viharati appatisso, dhammepi agāravo viharati appatisso, saṃghepi agāravo viharati appatisso, sikkhāyapi na <span class="var" title="paripūrīkārī (s1-3, km)" id="note471">paripūrakārī</span> hoti. Yo so, āvuso, bhikkhu satthari agāravo viharati appatisso, dhamme agāravo viharati appatisso, saṃghe agāravo viharati appatisso, sikkhāya na paripūrakārī, so saṃghe vivādaṃ janeti. Yo hoti vivādo bahujanāhitāya bahu­janā­su­khāya anatthāya ahitāya dukkhāya devamanussānaṃ. Evarūpañce tumhe, āvuso, vivādamūlaṃ ajjhattaṃ vā bahiddhā vā samanupas­seyyā­tha. Tatra tumhe, āvuso, tasseva pāpakassa vivādamūlassa pahānāya vāyameyyātha. Evarūpañce tumhe, āvuso, vivādamūlaṃ ajjhattaṃ vā bahiddhā vā na samanupas­seyyā­tha. Tatra tumhe, āvuso, tasseva pāpakassa vivādamūlassa āyatiṃ anavassavāya paṭi­paj­jeyyā­tha. Evametassa pāpakassa vivādamūlassa pahānaṃ hoti. Evametassa pāpakassa vivādamūlassa āyatiṃ anavassavo hoti.</p>
<p><a class="sc" id="224"></a><a class="pts" id="pts3.247"></a><a class="ms" id="p_8D_997"></a>Puna caparaṃ, āvuso, bhikkhu makkhī hoti paḷāsī … pe … issukī hoti maccharī … pe … saṭho hoti māyāvī … pāpiccho hoti micchādiṭṭhī … sandiṭ­ṭhi­parāmāsī hoti ādhānaggāhī ­duppaṭi­nissaggī … pe … yo so, āvuso, bhikkhu sandiṭ­ṭhi­parāmāsī hoti ādhānaggāhī ­duppaṭi­nissaggī, so sattharipi agāravo viharati appatisso, dhammepi agāravo viharati appatisso, saṅghepi agāravo viharati appatisso, sikkhāyapi na paripūrakārī hoti. Yo so, āvuso, bhikkhu satthari agāravo viharati appatisso, dhamme agāravo viharati appatisso, saṅghe agāravo viharati appatisso, sikkhāya na paripūrakārī, so saṅghe vivādaṃ janeti. Yo hoti vivādo bahujanāhitāya bahu­janā­su­khāya anatthāya ahitāya dukkhāya devamanussānaṃ. Evarūpañce tumhe, āvuso, vivādamūlaṃ ajjhattaṃ vā bahiddhā vā samanupas­seyyā­tha. Tatra tumhe, āvuso, tasseva pāpakassa vivādamūlassa pahānāya vāyameyyātha. Evarūpañce tumhe, āvuso, vivādamūlaṃ ajjhattaṃ vā bahiddhā vā na samanupas­seyyā­tha. Tatra tumhe, āvuso, tasseva pāpakassa vivādamūlassa āyatiṃ anavassavāya paṭi­paj­jeyyā­tha. Evametassa pāpakassa vivādamūlassa pahānaṃ hoti. Evametassa pāpakassa vivādamūlassa āyatiṃ anavassavo hoti. <span class="brnum">(15)</span></p>
<p><a class="sc" id="225"></a><a class="ms" id="p_8D_998"></a>Cha dhātuyo—pathavīdhātu, āpodhātu, tejodhātu, vāyodhātu, ākāsadhātu, viññāṇadhātu. <span class="brnum">(16)</span></p>
<p><a class="sc" id="226"></a><a class="pts" id="pts3.248"></a><a class="ms" id="p_8D_999"></a><a class="msdiv" id="msdiv326"></a>Cha nissaraṇiyā dhātuyo. Idhāvuso, bhikkhu evaṃ vadeyya: ‘mettā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā, atha ca pana me byāpādo cittaṃ pariyādāya tiṭṭhatī’ti. So ‘mā hevan’tissa vacanīyo, ‘māyasmā evaṃ avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya. Aṭṭhānametaṃ, āvuso, anavakāso, yaṃ mettāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya. Atha ca panassa byāpādo cittaṃ pariyādāya ṭhassati, netaṃ ṭhānaṃ vijjati. Nissaraṇaṃ hetaṃ, āvuso, byāpādassa, yadidaṃ mettā cetovimuttī’ti. (17.1)</p>
<p><a class="sc" id="227"></a><a class="ms" id="p_8D_1000"></a>Idha panāvuso, bhikkhu evaṃ vadeyya: ‘karuṇā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā. Atha ca pana me vihesā cittaṃ pariyādāya tiṭṭhatī’ti, so ‘mā hevan’tissa vacanīyo ‘māyasmā evaṃ avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya. Aṭṭhānametaṃ, āvuso, anavakāso, yaṃ karuṇāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya, atha ca panassa vihesā cittaṃ pariyādāya ṭhassati, netaṃ ṭhānaṃ vijjati. Nissaraṇaṃ hetaṃ, āvuso, vihesāya, yadidaṃ karuṇā cetovimuttī’ti. (17.2)</p>
<p><a class="sc" id="228"></a><a class="pts" id="pts3.249"></a><a class="ms" id="p_8D_1001"></a>Idha panāvuso, bhikkhu evaṃ vadeyya: ‘muditā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā. Atha ca pana me arati cittaṃ pariyādāya tiṭṭhatī’ti, so ‘mā hevan’tissa vacanīyo ‘māyasmā evaṃ avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya. Aṭṭhānametaṃ, āvuso, anavakāso, yaṃ muditāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya, atha ca panassa arati cittaṃ pariyādāya ṭhassati, netaṃ ṭhānaṃ vijjati. Nissaraṇaṃ hetaṃ, āvuso, aratiyā, yadidaṃ muditā cetovimuttī’ti. (17.3)</p>
<p><a class="sc" id="229"></a><a class="ms" id="p_8D_1002"></a>Idha panāvuso, bhikkhu evaṃ vadeyya: ‘upekkhā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā. Atha ca pana me rāgo cittaṃ pariyādāya tiṭṭhatī’ti. So ‘mā hevan’tissa vacanīyo ‘māyasmā evaṃ avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya. Aṭṭhānametaṃ, āvuso, anavakāso, yaṃ upekkhāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya, atha ca panassa rāgo cittaṃ pariyādāya ṭhassati netaṃ ṭhānaṃ vijjati. Nissaraṇaṃ hetaṃ, āvuso, rāgassa, yadidaṃ upekkhā cetovimuttī’ti. (17.4)</p>
<p><a class="sc" id="230"></a><a class="ms" id="p_8D_1003"></a>Idha panāvuso, bhikkhu evaṃ vadeyya: ‘animittā hi kho me cetovimutti bhāvitā bahulīkatā yānīkatā vatthukatā anuṭṭhitā paricitā susamāraddhā. Atha ca pana me nimittānusāri viññāṇaṃ hotī’ti. So ‘mā hevan’tissa vacanīyo ‘māyasmā evaṃ avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya. Aṭṭhānametaṃ, āvuso, anavakāso, yaṃ animittāya cetovimuttiyā bhāvitāya bahulīkatāya yānīkatāya vatthukatāya anuṭṭhitāya paricitāya susamāraddhāya, atha ca panassa nimittānusāri viññāṇaṃ bhavissati, netaṃ ṭhānaṃ vijjati. Nissaraṇaṃ hetaṃ, āvuso, sabba­nimittā­naṃ, yadidaṃ animittā cetovimuttī’ti. (17.5)</p>
<p><a class="sc" id="231"></a><a class="pts" id="pts3.250"></a><a class="ms" id="p_8D_1004"></a>Idha panāvuso, bhikkhu evaṃ vadeyya: ‘asmīti kho me <span class="var" title="vigate (s1-3, mr) | vighātaṃ (pts1)" id="note472">vigataṃ</span>, ayamahamasmīti na samanupassāmi, atha ca pana me vici­kicchā­kathaṃ­kathā­sallaṃ cittaṃ pariyādāya tiṭṭhatī’ti. So ‘mā hevan’tissa vacanīyo ‘māyasmā evaṃ avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya. Aṭṭhānametaṃ, āvuso, anavakāso, yaṃ asmīti <span class="var" title="vighāte (pts1)" id="note473">vigate</span> ayamahamasmīti asamanupassato, atha ca panassa vici­kicchā­kathaṃ­kathā­sallaṃ cittaṃ pariyādāya ṭhassati, netaṃ ṭhānaṃ vijjati. Nissaraṇaṃ hetaṃ, āvuso, vici­kicchā­kathaṃ­kathā­sallassa, yadidaṃ asmi­māna­samug­ghāto’ti. (17.6)</p>
<p><a class="sc" id="232"></a><a class="ms" id="p_8D_1005"></a><a class="msdiv" id="msdiv327"></a> Cha anuttariyāni—dassa­nā­nuttari­yaṃ, sava­nā­nuttari­yaṃ, lābhā­nuttari­yaṃ, sikkhā­nuttari­yaṃ, pāri­cari­yā­nuttari­yaṃ, anus­sa­tā­nuttari­yaṃ. <span class="brnum">(18)</span></p>
<p><a class="sc" id="233"></a><a class="ms" id="p_8D_1006"></a> Cha anus­satiṭ­ṭhānāni—buddhānussati, dhammānussati, saṃghānussati, sīlānussati, cāgānussati, devatānussati. <span class="brnum">(19)</span></p>
<p><a class="sc" id="234"></a><a class="ms" id="p_8D_1007"></a><a class="msdiv" id="msdiv328"></a>Cha satatavihārā. Idhāvuso, bhikkhu cakkhunā rūpaṃ disvā neva sumano hoti na dummano, <span class="var" title="upekkhako ca (bj, s1-3, mr) | upekhako (pts1)" id="note476">upekkhako</span> viharati sato sampajāno. Sotena saddaṃ sutvā … pe … manasā dhammaṃ viññāya neva sumano hoti na dummano, upekkhako viharati sato sampajāno. <span class="brnum">(20)</span></p>
<p><a class="sc" id="235"></a><a class="pts" id="pts3.251"></a><a class="ms" id="p_8D_1008"></a><a class="msdiv" id="msdiv329"></a>Chaḷābhijātiyo. Idhāvuso, ekacco kaṇhābhijātiko samāno kaṇhaṃ dhammaṃ abhijāyati. Idha panāvuso, ekacco kaṇhābhijātiko samāno sukkaṃ dhammaṃ abhijāyati. Idha panāvuso, ekacco kaṇhābhijātiko samāno akaṇhaṃ asukkaṃ nibbānaṃ abhijāyati. Idha panāvuso, ekacco sukkābhijātiko samāno sukkaṃ dhammaṃ abhijāyati. Idha panāvuso, ekacco sukkābhijātiko samāno kaṇhaṃ dhammaṃ abhijāyati. Idha panāvuso, ekacco sukkābhijātiko samāno akaṇhaṃ asukkaṃ nibbānaṃ abhijāyati. <span class="brnum">(21)</span></p>
<p><a class="sc" id="236"></a><a class="ms" id="p_8D_1009"></a>Cha <span class="var" title="nibbedha­bhāgi­ya­saññā (s1-3, km, pts1)" id="note477">nibbedha­bhāgiyā saññā</span> —aniccasaññā anicce, dukkhasaññā dukkhe, anattasaññā, pahānasaññā, virāgasaññā, nirodhasaññā. <span class="brnum">(22)</span></p>
<p><a class="sc" id="237"></a><a class="ms" id="p_8D_1010"></a>Ime kho, āvuso, tena bhagavatā jānatā passatā arahatā sammā­sambud­dhena cha dhammā sammadakkhātā; tattha sabbeheva saṅgāyitabbaṃ … pe … atthāya hitāya sukhāya devamanussānaṃ.</p>
<h2>7. Sattaka</h2>
<p><a class="sc" id="238"></a><a class="wp" id="wp2.3"></a><a class="ms" id="p_8D_1011"></a><a class="msdiv" id="msdiv330"></a>Atthi kho, āvuso, tena bhagavatā jānatā passatā arahatā sammā­sambud­dhena satta dhammā sammadakkhātā; tattha sabbeheva saṅgāyitabbaṃ … pe … atthāya hitāya sukhāya devamanussānaṃ. Katame satta?</p>
<p><a class="sc" id="239"></a><a class="ms" id="p_8D_1012"></a>Satta ariyadhanāni—saddhādhanaṃ, sīladhanaṃ, hiridhanaṃ, ottappadhanaṃ, sutadhanaṃ, cāgadhanaṃ, paññādhanaṃ. <span class="brnum">(1)</span></p>
<p><a class="sc" id="240"></a><a class="pts" id="pts3.252"></a><a class="ms" id="p_8D_1013"></a>Satta bojjhaṅgā—sati­sam­boj­jhaṅgo, dhamma­vicaya­sam­boj­jhaṅgo, vīriya­sam­boj­jhaṅgo, pīti­sam­boj­jhaṅgo, passad­dhi­sam­boj­jhaṅgo, samā­dhi­sam­boj­jhaṅgo, upekkhā­sam­boj­jhaṅgo. <span class="brnum">(2)</span></p>
<p><a class="sc" id="241"></a><a class="ms" id="p_8D_1014"></a>Satta samā­dhi­parik­khārā—sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati. <span class="brnum">(3)</span></p>
<p><a class="sc" id="242"></a><a class="ms" id="p_8D_1015"></a> Satta asaddhammā—idhāvuso, bhikkhu assaddho hoti, ahiriko hoti, anottappī hoti, appassuto hoti, kusīto hoti, muṭṭhassati hoti, duppañño hoti. <span class="brnum">(4)</span></p>
<p><a class="sc" id="243"></a><a class="ms" id="p_8D_1016"></a> Satta saddhammā—idhāvuso, bhikkhu saddho hoti, hirimā hoti, ottappī hoti, bahussuto hoti, āraddhavīriyo hoti, upaṭṭhitassati hoti, paññavā hoti. <span class="brnum">(5)</span></p>
<p><a class="sc" id="244"></a><a class="ms" id="p_8D_1017"></a>Satta sap­purisa­dhammā—idhāvuso, bhikkhu dhammaññū ca hoti atthaññū ca attaññū ca mattaññū ca kālaññū ca parisaññū ca puggalaññū ca. <span class="brnum">(6)</span></p>
<p><a class="sc" id="245"></a><a class="pts" id="pts3.253"></a><a class="ms" id="p_8D_1018"></a><a class="msdiv" id="msdiv331"></a>Satta nidda­sa­vatthūni. Idhāvuso, bhikkhu sikkhāsamādāne tibbacchando hoti, āyatiñca sikkhāsamādāne avigatapemo. Dhamma­ni­santiyā tibbacchando hoti, āyatiñca dhamma­ni­santiyā avigatapemo. Icchāvinaye tibbacchando hoti, āyatiñca icchāvinaye avigatapemo. Paṭisallāne tibbacchando hoti, āyatiñca paṭisallāne avigatapemo. Vīriyārambhe tibbacchando hoti, āyatiñca vīriyārambhe avigatapemo. Satinepakke tibbacchando hoti, āyatiñca satinepakke avigatapemo. Diṭṭhi­paṭi­vedhe tibbacchando hoti, āyatiñca diṭṭhi­paṭi­vedhe avigatapemo. <span class="brnum">(7)</span></p>
<p><a class="sc" id="246"></a><a class="ms" id="p_8D_1019"></a>Satta saññā—aniccasaññā, anattasaññā, asubhasaññā, ādīnavasaññā, pahānasaññā, virāgasaññā, nirodhasaññā. <span class="brnum">(8)</span></p>
<p><a class="sc" id="247"></a><a class="ms" id="p_8D_1020"></a>Satta balāni—saddhābalaṃ, vīriyabalaṃ, hiribalaṃ, ottappabalaṃ, satibalaṃ, samādhibalaṃ, paññābalaṃ. <span class="brnum">(9)</span></p>
<p><a class="sc" id="248"></a><a class="ms" id="p_8D_1021"></a><a class="msdiv" id="msdiv332"></a>Satta viñ­ñā­ṇaṭ­ṭhitiyo. Santāvuso, sattā nānattakāyā nānattasaññino, seyyathāpi manussā ekacce ca devā ekacce ca vinipātikā. Ayaṃ paṭhamā viññāṇaṭṭhiti.</p>
<p><a class="sc" id="249"></a><a class="ms" id="p_8D_1022"></a>Santāvuso, sattā nānattakāyā ekattasaññino seyyathāpi devā brahmakāyikā paṭha­mā­bhi­nib­battā. Ayaṃ dutiyā viññāṇaṭṭhiti.</p>
<p><a class="sc" id="250"></a><a class="ms" id="p_8D_1023"></a>Santāvuso, sattā ekattakāyā nānattasaññino seyyathāpi devā ābhassarā. Ayaṃ tatiyā viññāṇaṭṭhiti.</p>
<p><a class="sc" id="251"></a><a class="ms" id="p_8D_1024"></a>Santāvuso, sattā ekattakāyā ekattasaññino seyyathāpi devā subhakiṇhā. Ayaṃ catutthī viññāṇaṭṭhiti.</p>
<p><a class="sc" id="252"></a><a class="ms" id="p_8D_1025"></a>Santāvuso, sattā sabbaso rūpasaññānaṃ samatikkamā paṭi­gha­saññā­naṃ atthaṅgamā nānat­ta­saññā­naṃ amanasikārā ‘ananto ākāso’ti ākāsānañ­cāya­tanūpagā. Ayaṃ pañcamī viññāṇaṭṭhiti.</p>
<p><a class="sc" id="253"></a><a class="ms" id="p_8D_1026"></a>Santāvuso, sattā sabbaso ākāsānañ­cāyata­naṃ samatikkamma ‘anantaṃ viññāṇan’ti viñ­ñā­ṇañ­cāya­tanūpagā. Ayaṃ chaṭṭhī viññāṇaṭṭhiti.</p>
<p><a class="sc" id="254"></a><a class="ms" id="p_8D_1027"></a>Santāvuso, sattā sabbaso viñ­ñā­ṇañ­cāyata­naṃ samatikkamma ‘natthi kiñcī’ti ākiñ­cañ­ñā­ya­tanūpagā. Ayaṃ sattamī viññāṇaṭṭhiti. <span class="brnum">(10)</span></p>
<p><a class="sc" id="255"></a><a class="pts" id="pts3.254"></a><a class="ms" id="p_8D_1028"></a>Satta puggalā dakkhiṇeyyā—ubhato­bhāga­vimutto, paññāvimutto, kāyasakkhi, diṭṭhippatto, saddhāvimutto, dhammānusārī, saddhānusārī. <span class="brnum">(11)</span></p>
<p><a class="sc" id="256"></a><a class="ms" id="p_8D_1029"></a>Satta anusayā—kāmarāgānusayo, paṭighānusayo, diṭṭhānusayo, vici­kicchā­nusayo, mānānusayo, bhava­rāgā­nusayo, avijjānusayo. <span class="brnum">(12)</span></p>
<p><a class="sc" id="257"></a><a class="ms" id="p_8D_1030"></a>Satta saṃyojanāni—<span class="var" title="kāmasaṃyojanaṃ (s1-3, km)" id="note481">anuna­ya­saṃ­yoja­naṃ</span>, paṭi­gha­saṃ­yoja­naṃ, diṭṭhi­saṃ­yoja­naṃ, vici­kicchā­saṃ­yoja­naṃ, mānasaṃyojanaṃ, bhava­rāga­saṃ­yoja­naṃ, avijjā­saṃ­yoja­naṃ. <span class="brnum">(13)</span></p>
<p><a class="sc" id="258"></a><a class="ms" id="p_8D_1031"></a>Satta adhika­ra­ṇa­sama­thā—uppan­nup­pan­nā­naṃ adhikaraṇānaṃ samathāya vūpasamāya sammukhāvinayo dātabbo, sativinayo dātabbo, amūḷhavinayo dātabbo, paṭiññāya kāretabbaṃ, yebhuyyasikā, tassa­pāpiya­sikā, tiṇavatthārako. <span class="brnum">(14)</span></p>
<p><a class="sc" id="259"></a><a class="ms" id="p_8D_1032"></a>Ime kho, āvuso, tena bhagavatā jānatā passatā arahatā sammā­sambud­dhena satta dhammā sammadakkhātā; tattha sabbeheva saṅgāyitabbaṃ … pe … atthāya hitāya sukhāya devamanussānaṃ.</p>
<p class="endsection">Dutiya­bhā­ṇavāro niṭṭhito.</p>
<h2>8. Aṭṭhaka</h2>
<p><a class="sc" id="260"></a><a class="wp" id="wp3.1"></a><a class="ms" id="p_8D_1034"></a><a class="msdiv" id="msdiv333"></a>Atthi kho, āvuso, tena bhagavatā jānatā passatā arahatā sammā­sambud­dhena aṭṭha dhammā sammadakkhātā; tattha sabbeheva saṅgāyitabbaṃ … pe … atthāya hitāya sukhāya devamanussānaṃ. Katame aṭṭha?</p>
<p><a class="sc" id="261"></a><a class="ms" id="p_8D_1035"></a>Aṭṭha micchattā—micchādiṭṭhi, micchāsaṅkappo, micchāvācā, micchākammanto, micchāājīvo, micchāvāyāmo micchāsati, micchāsamādhi. <span class="brnum">(1)</span></p>
<p><a class="sc" id="262"></a><a class="pts" id="pts3.255"></a><a class="ms" id="p_8D_1036"></a>Aṭṭha sammattā—sammādiṭṭhi, sammāsaṅkappo, sammāvācā, sammākammanto, sammāājīvo, sammāvāyāmo, sammāsati, sammāsamādhi. <span class="brnum">(2)</span></p>
<p><a class="sc" id="263"></a><a class="ms" id="p_8D_1037"></a>Aṭṭha puggalā dakkhiṇeyyā—sotāpanno, sotā­patti­phala­sacchi­kiriyāya paṭipanno; sakadāgāmī, sakadā­gāmi­phala­sacchi­kiriyāya paṭipanno; anāgāmī, anāgā­mi­phala­sacchi­kiriyāya paṭipanno; arahā, arahat­ta­phala­sacchi­kiriyāya paṭipanno. <span class="brnum">(3)</span></p>
<p><a class="sc" id="264"></a><a class="ms" id="p_8D_1038"></a><a class="msdiv" id="msdiv334"></a> Aṭṭha kusītavatthūni. Idhāvuso, bhikkhunā kammaṃ kātabbaṃ hoti. Tassa evaṃ hoti: ‘kammaṃ kho me kātabbaṃ bhavissati, kammaṃ kho pana me karontassa kāyo kilamissati, handāhaṃ nipajjāmī’ti. So nipajjati na vīriyaṃ ārabhati appattassa pattiyā anadhigatassa adhigamāya asacchikatassa sacchikiriyāya. Idaṃ paṭhamaṃ kusītavatthu.</p>
<p><a class="sc" id="265"></a><a class="ms" id="p_8D_1039"></a>Puna caparaṃ, āvuso, bhikkhunā kammaṃ kataṃ hoti. Tassa evaṃ hoti: ‘ahaṃ kho kammaṃ akāsiṃ, kammaṃ kho pana me karontassa kāyo kilanto, handāhaṃ nipajjāmī’ti. So nipajjati na vīriyaṃ ārabhati … pe … idaṃ dutiyaṃ kusītavatthu.</p>
<p><a class="sc" id="266"></a><a class="ms" id="p_8D_1040"></a>Puna caparaṃ, āvuso, bhikkhunā maggo gantabbo hoti. Tassa evaṃ hoti: ‘maggo kho me gantabbo bhavissati, maggaṃ kho pana me gacchantassa kāyo kilamissati, handāhaṃ nipajjāmī’ti. So nipajjati na vīriyaṃ ārabhati … idaṃ tatiyaṃ kusītavatthu.</p>
<p><a class="sc" id="267"></a><a class="ms" id="p_8D_1041"></a>Puna caparaṃ, āvuso, bhikkhunā maggo gato hoti. Tassa evaṃ hoti: ‘ahaṃ kho maggaṃ agamāsiṃ, maggaṃ kho pana me gacchantassa kāyo kilanto, handāhaṃ nipajjāmī’ti. So nipajjati na vīriyaṃ ārabhati … idaṃ catutthaṃ kusītavatthu.</p>
<p><a class="sc" id="268"></a><a class="pts" id="pts3.256"></a><a class="ms" id="p_8D_1042"></a>Puna caparaṃ, āvuso, bhikkhu gāmaṃ vā nigamaṃ vā piṇḍāya caranto na labhati lūkhassa vā paṇītassa vā bhojanassa yāvadatthaṃ pāripūriṃ. Tassa evaṃ hoti: ‘ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa vā bhojanassa yāvadatthaṃ pāripūriṃ, tassa me kāyo kilanto akammañño, handāhaṃ nipajjāmī’ti. So nipajjati na vīriyaṃ ārabhati … idaṃ pañcamaṃ kusītavatthu.</p>
<p><a class="sc" id="269"></a><a class="ms" id="p_8D_1043"></a>Puna caparaṃ, āvuso, bhikkhu gāmaṃ vā nigamaṃ vā piṇḍāya caranto labhati lūkhassa vā paṇītassa vā bhojanassa yāvadatthaṃ pāripūriṃ. Tassa evaṃ hoti: ‘ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā bhojanassa yāvadatthaṃ pāripūriṃ, tassa me kāyo garuko akammañño, māsācitaṃ maññe, handāhaṃ nipajjāmī’ti. So nipajjati na vīriyaṃ ārabhati … idaṃ chaṭṭhaṃ kusītavatthu.</p>
<p><a class="sc" id="270"></a><a class="ms" id="p_8D_1044"></a>Puna caparaṃ, āvuso, bhikkhuno uppanno hoti appamattako ābādho. Tassa evaṃ hoti: ‘uppanno kho me ayaṃ appamattako ābādho; atthi kappo nipajjituṃ, handāhaṃ nipajjāmī’ti. So nipajjati na vīriyaṃ ārabhati … idaṃ sattamaṃ kusītavatthu.</p>
<p><a class="sc" id="271"></a><a class="ms" id="p_8D_1045"></a>Puna caparaṃ, āvuso, bhikkhu <span class="var" title="gilānavuṭṭhito (saddanīti)" id="note483">gilānā vuṭṭhito</span> hoti aciravuṭṭhito gelaññā. Tassa evaṃ hoti: ‘ahaṃ kho gilānā vuṭṭhito aciravuṭṭhito gelaññā, tassa me kāyo dubbalo akammañño, handāhaṃ nipajjāmī’ti. So nipajjati na vīriyaṃ ārabhati appattassa pattiyā anadhigatassa adhigamāya asacchikatassa sacchikiriyāya. Idaṃ aṭṭhamaṃ kusītavatthu. <span class="brnum">(4)</span></p>
<p><a class="sc" id="272"></a><a class="ms" id="p_8D_1046"></a><a class="msdiv" id="msdiv335"></a>Aṭṭha āram­bha­vatthūni. Idhāvuso, bhikkhunā kammaṃ kātabbaṃ hoti. Tassa evaṃ hoti: ‘kammaṃ kho me kātabbaṃ bhavissati, kammaṃ kho pana me karontena na sukaraṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi appattassa pattiyā anadhigatassa adhigamāya, asacchikatassa sacchikiriyāyā’ti. So vīriyaṃ ārabhati appattassa pattiyā, anadhigatassa adhigamāya asacchikatassa sacchikiriyāya. Idaṃ paṭhamaṃ ārambhavatthu.</p>
<p><a class="sc" id="273"></a><a class="pts" id="pts3.257"></a><a class="ms" id="p_8D_1047"></a>Puna caparaṃ, āvuso, bhikkhunā kammaṃ kataṃ hoti. Tassa evaṃ hoti: ‘ahaṃ kho kammaṃ akāsiṃ, kammaṃ kho panāhaṃ karonto nāsakkhiṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi … pe … so vīriyaṃ ārabhati … idaṃ dutiyaṃ ārambhavatthu.</p>
<p><a class="sc" id="274"></a><a class="ms" id="p_8D_1048"></a>Puna caparaṃ, āvuso, bhikkhunā maggo gantabbo hoti. Tassa evaṃ hoti: ‘maggo kho me gantabbo bhavissati, maggaṃ kho pana me gacchantena na sukaraṃ buddhānaṃ sāsanaṃ manasi kātuṃ. Handāhaṃ vīriyaṃ ārabhāmi … pe … so vīriyaṃ ārabhati … idaṃ tatiyaṃ ārambhavatthu.</p>
<p><a class="sc" id="275"></a><a class="ms" id="p_8D_1049"></a>Puna caparaṃ, āvuso, bhikkhunā maggo gato hoti. Tassa evaṃ hoti: ‘ahaṃ kho maggaṃ agamāsiṃ, maggaṃ kho panāhaṃ gacchanto nāsakkhiṃ buddhānaṃ sāsanaṃ manasi kātuṃ, handāhaṃ vīriyaṃ ārabhāmi … pe … so vīriyaṃ ārabhati … idaṃ catutthaṃ ārambhavatthu.</p>
<p><a class="sc" id="276"></a><a class="ms" id="p_8D_1050"></a>Puna caparaṃ, āvuso, bhikkhu gāmaṃ vā nigamaṃ vā piṇḍāya caranto na labhati lūkhassa vā paṇītassa vā bhojanassa yāvadatthaṃ pāripūriṃ. Tassa evaṃ hoti: ‘ahaṃ kho gāmaṃ vā nigamaṃ vā piṇḍāya caranto nālatthaṃ lūkhassa vā paṇītassa vā bhojanassa yāvadatthaṃ pāripūriṃ, tassa me kāyo lahuko kammañño, handāhaṃ vīriyaṃ ārabhāmi … pe … so vīriyaṃ ārabhati … idaṃ pañcamaṃ ārambhavatthu.</p>
<p><a class="sc" id="277"></a><a class="ms" id="p_8D_1051"></a>Puna caparaṃ, āvuso, bhikkhu gāmaṃ vā nigamaṃ vā piṇḍāya caranto labhati lūkhassa vā paṇītassa vā bhojanassa yāvadatthaṃ pāripūriṃ. Tassa evaṃ hoti: ‘ahaṃ kho gāmaṃ vā nigamaṃ vā piṇḍāya caranto alatthaṃ lūkhassa vā paṇītassa vā bhojanassa yāvadatthaṃ pāripūriṃ, tassa me kāyo balavā kammañño, handāhaṃ vīriyaṃ ārabhāmi … pe … so vīriyaṃ ārabhati … idaṃ chaṭṭhaṃ ārambhavatthu.</p>
<p><a class="sc" id="278"></a><a class="pts" id="pts3.258"></a><a class="ms" id="p_8D_1052"></a>Puna caparaṃ, āvuso, bhikkhuno uppanno hoti appamattako ābādho. Tassa evaṃ hoti: ‘uppanno kho me ayaṃ appamattako ābādho, ṭhānaṃ kho panetaṃ vijjati yaṃ me ābādho pavaḍḍheyya, handāhaṃ vīriyaṃ ārabhāmi … pe … so vīriyaṃ ārabhati … idaṃ sattamaṃ ārambhavatthu.</p>
<p><a class="sc" id="279"></a><a class="ms" id="p_8D_1053"></a>Puna caparaṃ, āvuso, bhikkhu gilānā vuṭṭhito hoti aciravuṭṭhito gelaññā. Tassa evaṃ hoti: ‘ahaṃ kho gilānā vuṭṭhito aciravuṭṭhito gelaññā, ṭhānaṃ kho panetaṃ vijjati yaṃ me ābādho paccu­dāvat­teyya, handāhaṃ vīriyaṃ ārabhāmi appattassa pattiyā anadhigatassa adhigamāya asacchikatassa sacchikiriyāyā’ti. So vīriyaṃ ārabhati appattassa pattiyā anadhigatassa adhigamāya asacchikatassa sacchikiriyāya. Idaṃ aṭṭhamaṃ ārambhavatthu. <span class="brnum">(5)</span></p>
<p><a class="sc" id="280"></a><a class="ms" id="p_8D_1054"></a><a class="msdiv" id="msdiv336"></a> Aṭṭha dānavatthūni. Āsajja dānaṃ deti, bhayā dānaṃ deti, ‘adāsi me’ti dānaṃ deti, ‘dassati me’ti dānaṃ deti, ‘sāhu dānan’ti dānaṃ deti, ‘ahaṃ pacāmi, ime na pacanti, nārahāmi pacanto apacantānaṃ dānaṃ na dātun’ti dānaṃ deti, ‘idaṃ me dānaṃ dadato kalyāṇo kittisaddo abbhuggacchatī’ti dānaṃ deti. Cit­tā­laṅkā­ra­citta­parik­khā­rat­thaṃ dānaṃ deti. <span class="brnum">(6)</span></p>
<p><a class="sc" id="281"></a><a class="pts" id="pts3.259"></a><a class="ms" id="p_8D_1055"></a><a class="msdiv" id="msdiv337"></a> Aṭṭha dānūpapattiyo. Idhāvuso, ekacco dānaṃ deti samaṇassa vā brāhmaṇassa vā annaṃ pānaṃ vatthaṃ yānaṃ mālā­gandha­vi­lepa­naṃ sey­yāvasa­tha­padī­peyyaṃ. So yaṃ deti taṃ <span class="var" title="paccāsiṃsati (bj, s1-3, km, pts1)" id="note486">paccāsīsati</span>. So passati khat­tiya­ma­hāsā­laṃ vā brāhma­ṇa­ma­hāsā­laṃ vā gaha­pati­ma­hāsā­laṃ vā pañcahi kāmaguṇehi samappitaṃ samaṅgībhūtaṃ pari­cā­rayamā­naṃ. Tassa evaṃ hoti: ‘aho vatāhaṃ kāyassa bhedā paraṃ maraṇā khat­tiya­ma­hāsā­lā­naṃ vā brāhma­ṇa­ma­hāsā­lā­naṃ vā gaha­pati­ma­hāsā­lā­naṃ vā sahabyataṃ upapajjeyyan’ti. So taṃ cittaṃ dahati, taṃ cittaṃ adhiṭṭhāti, taṃ cittaṃ bhāveti, tassa taṃ cittaṃ hīne vimuttaṃ uttari abhāvitaṃ tatrūpapattiyā saṃvattati. Tañca kho sīlavato vadāmi no dussīlassa. Ijjhatāvuso, sīlavato cetopaṇidhi visuddhattā. (7.1)</p>
<p><a class="sc" id="282"></a><a class="ms" id="p_8D_1056"></a>Puna caparaṃ, āvuso, idhekacco dānaṃ deti samaṇassa vā brāhmaṇassa vā annaṃ pānaṃ … pe … sey­yāvasa­tha­padī­peyyaṃ. So yaṃ deti taṃ paccāsīsati. Tassa sutaṃ hoti: ‘<span class="var" title="cātum­mahārā­jikā (bj, s1-3, pts1)" id="note487">cātumahārājikā</span> devā dīghāyukā vaṇṇavanto sukhabahulā’ti. Tassa evaṃ hoti: ‘aho vatāhaṃ kāyassa bhedā paraṃ maraṇā ­cātuma­hārāji­kānaṃ devānaṃ sahabyataṃ upapajjeyyan’ti. So taṃ cittaṃ dahati, taṃ cittaṃ adhiṭṭhāti, taṃ cittaṃ bhāveti, tassa taṃ cittaṃ hīne vimuttaṃ uttari abhāvitaṃ tatrūpapattiyā saṃvattati. Tañca kho sīlavato vadāmi no dussīlassa. Ijjhatāvuso, sīlavato cetopaṇidhi visuddhattā. (7.2)</p>
<p><a class="sc" id="283"></a><a class="ms" id="p_8D_1057"></a>Puna caparaṃ, āvuso, idhekacco dānaṃ deti samaṇassa vā brāhmaṇassa vā annaṃ pānaṃ … pe … sey­yāvasa­tha­padī­peyyaṃ. So yaṃ deti taṃ paccāsīsati. Tassa sutaṃ hoti: ‘tāvatiṃsā devā … pe … yāmā devā … pe … tusitā devā … pe … nimmānaratī devā … pe … para­nimmita­vasavattī devā dīghāyukā vaṇṇavanto sukhabahulā’ti. Tassa evaṃ hoti: ‘aho vatāhaṃ kāyassa bhedā paraṃ maraṇā ­paranim­mita­vasavat­tī­naṃ devānaṃ sahabyataṃ upapajjeyyan’ti. So taṃ cittaṃ dahati, taṃ cittaṃ adhiṭṭhāti, taṃ cittaṃ bhāveti, tassa taṃ cittaṃ hīne vimuttaṃ uttari abhāvitaṃ tatrūpapattiyā saṃvattati. Tañca kho sīlavato vadāmi no dussīlassa. Ijjhatāvuso, sīlavato cetopaṇidhi visuddhattā. (7.3–7.)</p>
<p><a class="sc" id="284"></a><a class="pts" id="pts3.260"></a><a class="ms" id="p_8D_1058"></a>Puna caparaṃ, āvuso, idhekacco dānaṃ deti samaṇassa vā brāhmaṇassa vā annaṃ pānaṃ vatthaṃ yānaṃ mālā­gandha­vi­lepa­naṃ sey­yāvasa­tha­padī­peyyaṃ. So yaṃ deti taṃ paccāsīsati. Tassa sutaṃ hoti: ‘brahmakāyikā devā dīghāyukā vaṇṇavanto sukhabahulā’ti. Tassa evaṃ hoti: ‘aho vatāhaṃ kāyassa bhedā paraṃ maraṇā brahma­kāyikā­naṃ devānaṃ sahabyataṃ upapajjeyyan’ti. So taṃ cittaṃ dahati, taṃ cittaṃ adhiṭṭhāti, taṃ cittaṃ bhāveti, tassa taṃ cittaṃ hīne vimuttaṃ uttari abhāvitaṃ tatrūpapattiyā saṃvattati. Tañca kho sīlavato vadāmi no dussīlassa; vītarāgassa no sarāgassa. Ijjhatāvuso, sīlavato cetopaṇidhi vītarāgattā. (7.8)</p>
<p><a class="sc" id="285"></a><a class="ms" id="p_8D_1059"></a>Aṭṭha parisā—khattiyaparisā, brāhmaṇaparisā, gahapatiparisā, samaṇaparisā, ­cātuma­hārā­jika­parisā, tāvatiṃ­sa­parisā, māraparisā, brahmaparisā. <span class="brnum">(8)</span></p>
<p><a class="sc" id="286"></a><a class="ms" id="p_8D_1060"></a>Aṭṭha lokadhammā—lābho ca, alābho ca, yaso ca, ayaso ca, nindā ca, pasaṃsā ca, sukhañca, dukkhañca. <span class="brnum">(9)</span></p>
<p><a class="sc" id="287"></a><a class="ms" id="p_8D_1061"></a><a class="msdiv" id="msdiv338"></a> Aṭṭha abhi­bhāyata­nāni. Ajjhattaṃ rūpasaññī eko bahiddhā rūpāni passati parittāni suvaṇ­ṇa­dubbaṇ­ṇāni, ‘tāni abhibhuyya jānāmi passāmī’ti evaṃsaññī hoti. Idaṃ paṭhamaṃ abhibhāyatanaṃ.</p>
<p><a class="sc" id="288"></a><a class="ms" id="p_8D_1062"></a>Ajjhattaṃ rūpasaññī eko bahiddhā rūpāni passati appamāṇāni suvaṇ­ṇa­dubbaṇ­ṇāni, ‘tāni abhibhuyya jānāmi passāmī’ti—evaṃsaññī hoti. Idaṃ dutiyaṃ abhibhāyatanaṃ.</p>
<p><a class="sc" id="289"></a><a class="ms" id="p_8D_1063"></a>Ajjhattaṃ arūpasaññī eko bahiddhā rūpāni passati parittāni suvaṇ­ṇa­dubbaṇ­ṇāni, ‘tāni abhibhuyya jānāmi passāmī’ti evaṃsaññī hoti. Idaṃ tatiyaṃ abhibhāyatanaṃ.</p>
<p><a class="sc" id="290"></a><a class="ms" id="p_8D_1064"></a>Ajjhattaṃ arūpasaññī eko bahiddhā rūpāni passati appamāṇāni suvaṇ­ṇa­dubbaṇ­ṇāni, ‘tāni abhibhuyya jānāmi passāmī’ti evaṃsaññī hoti. Idaṃ catutthaṃ abhibhāyatanaṃ.</p>
<p><a class="sc" id="291"></a><a class="pts" id="pts3.261"></a><a class="ms" id="p_8D_1065"></a>Ajjhattaṃ arūpasaññī eko bahiddhā rūpāni passati nīlāni nīlavaṇṇāni nīla­ni­dassa­nāni nīlanibhāsāni. Seyyathāpi nāma umāpupphaṃ nīlaṃ nīlavaṇṇaṃ nīlanidassanaṃ nīlanibhāsaṃ, seyyathā vā pana taṃ vatthaṃ bārāṇaseyyakaṃ ubhato­bhāga­vi­maṭṭhaṃ nīlaṃ nīlavaṇṇaṃ nīlanidassanaṃ nīlanibhāsaṃ; <span class="var" title="evamevaṃ (bj, mr)" id="note489">evameva</span> ajjhattaṃ arūpasaññī eko bahiddhā rūpāni passati nīlāni nīlavaṇṇāni nīla­ni­dassa­nāni nīlanibhāsāni, ‘tāni abhibhuyya jānāmi passāmī’ti evaṃsaññī hoti. Idaṃ pañcamaṃ abhibhāyatanaṃ.</p>
<p><a class="sc" id="292"></a><a class="ms" id="p_8D_1066"></a>Ajjhattaṃ arūpasaññī eko bahiddhā rūpāni passati pītāni pītavaṇṇāni pīta­ni­dassa­nāni pītanibhāsāni. Seyyathāpi nāma <span class="var" title="kaṇ­ṇikā­ra­pupphaṃ (s1-3, km)" id="note490">­kaṇikā­ra­pupphaṃ</span> pītaṃ pītavaṇṇaṃ pītanidassanaṃ pītanibhāsaṃ, seyyathā vā pana taṃ vatthaṃ bārāṇaseyyakaṃ ubhato­bhāga­vi­maṭṭhaṃ pītaṃ pītavaṇṇaṃ pītanidassanaṃ pītanibhāsaṃ; evameva ajjhattaṃ arūpasaññī eko bahiddhā rūpāni passati pītāni pītavaṇṇāni pīta­ni­dassa­nāni pītanibhāsāni, ‘tāni abhibhuyya jānāmi passāmī’ti evaṃsaññī hoti. Idaṃ chaṭṭhaṃ abhibhāyatanaṃ.</p>
<p><a class="sc" id="293"></a><a class="ms" id="p_8D_1067"></a>Ajjhattaṃ arūpasaññī eko bahiddhā rūpāni passati lohitakāni lohita­ka­vaṇṇāni lohita­ka­ni­dassa­nāni lohita­ka­nibhā­sāni. Seyyathāpi nāma bandhu­jīvaka­pupphaṃ lohitakaṃ lohitakavaṇṇaṃ lohita­ka­ni­dassa­naṃ lohita­ka­nibhā­saṃ, seyyathā vā pana taṃ vatthaṃ bārāṇaseyyakaṃ ubhato­bhāga­vi­maṭṭhaṃ lohitakaṃ lohitakavaṇṇaṃ lohita­ka­ni­dassa­naṃ lohita­ka­nibhā­saṃ; evameva ajjhattaṃ arūpasaññī eko bahiddhā rūpāni passati lohitakāni lohita­ka­vaṇṇāni lohita­ka­ni­dassa­nāni lohita­ka­nibhā­sāni, ‘tāni abhibhuyya jānāmi passāmī’ti evaṃsaññī hoti. Idaṃ sattamaṃ abhibhāyatanaṃ.</p>
<p><a class="sc" id="294"></a><a class="ms" id="p_8D_1068"></a>Ajjhattaṃ arūpasaññī eko bahiddhā rūpāni passati odātāni odātavaṇṇāni odāta­ni­dassa­nāni odātanibhāsāni. Seyyathāpi nāma osadhitārakā odātā odātavaṇṇā odātanidassanā odātanibhāsā, seyyathā vā pana taṃ vatthaṃ bārāṇaseyyakaṃ ubhato­bhāga­vi­maṭṭhaṃ odātaṃ odātavaṇṇaṃ odāta­ni­dassa­naṃ odātanibhāsaṃ; evameva ajjhattaṃ arūpasaññī eko bahiddhā rūpāni passati odātāni odātavaṇṇāni odāta­ni­dassa­nāni odātanibhāsāni, ‘tāni abhibhuyya jānāmi passāmī’ti evaṃsaññī hoti. Idaṃ aṭṭhamaṃ abhibhāyatanaṃ. <span class="brnum">(10)</span></p>
<p><a class="sc" id="295"></a><a class="ms" id="p_8D_1069"></a><a class="msdiv" id="msdiv339"></a>Aṭṭha vimokkhā. Rūpī rūpāni passati. Ayaṃ paṭhamo vimokkho.</p>
<p><a class="sc" id="296"></a><a class="pts" id="pts3.262"></a><a class="ms" id="p_8D_1070"></a>Ajjhattaṃ arūpasaññī bahiddhā rūpāni passati. Ayaṃ dutiyo vimokkho.</p>
<p><a class="sc" id="297"></a><a class="ms" id="p_8D_1071"></a>Subhanteva adhimutto hoti. Ayaṃ tatiyo vimokkho.</p>
<p><a class="sc" id="298"></a><a class="ms" id="p_8D_1072"></a>Sabbaso rūpasaññānaṃ samatikkamā paṭi­gha­saññā­naṃ atthaṅgamā nānat­ta­saññā­naṃ amanasikārā ‘ananto ākāso’ti ākāsānañ­cāyata­naṃ upasampajja viharati. Ayaṃ catuttho vimokkho.</p>
<p><a class="sc" id="299"></a><a class="ms" id="p_8D_1073"></a>Sabbaso ākāsānañ­cāyata­naṃ samatikkamma ‘anantaṃ viññāṇan’ti viñ­ñā­ṇañ­cāyata­naṃ upasampajja viharati. Ayaṃ pañcamo vimokkho.</p>
<p><a class="sc" id="300"></a><a class="ms" id="p_8D_1074"></a>Sabbaso viñ­ñā­ṇañ­cāyata­naṃ samatikkamma ‘natthi kiñcī’ti ākiñ­cañ­ñā­yatanaṃ upasampajja viharati. Ayaṃ chaṭṭho vimokkho.</p>
<p><a class="sc" id="301"></a><a class="ms" id="p_8D_1075"></a>Sabbaso ākiñ­cañ­ñā­yatanaṃ samatikkamma neva­saññā­nā­sañ­ñāyata­naṃ upasampajja viharati. Ayaṃ sattamo vimokkho.</p>
<p><a class="sc" id="302"></a><a class="ms" id="p_8D_1076"></a>Sabbaso neva­saññā­nā­sañ­ñāyata­naṃ samatikkamma saññā­ve­dayi­ta­nirodhaṃ upasampajja viharati. Ayaṃ aṭṭhamo vimokkho. <span class="brnum">(11)</span></p>
<p><a class="sc" id="303"></a><a class="ms" id="p_8D_1077"></a>Ime kho, āvuso, tena bhagavatā jānatā passatā arahatā sammā­sambud­dhena aṭṭha dhammā sammadakkhātā; tattha sabbeheva saṅgāyitabbaṃ … pe … atthāya hitāya sukhāya devamanussānaṃ.</p>
<h2>9. Navaka</h2>
<p><a class="sc" id="304"></a><a class="wp" id="wp3.2"></a><a class="ms" id="p_8D_1078"></a><a class="msdiv" id="msdiv340"></a>Atthi kho, āvuso, tena bhagavatā jānatā passatā arahatā sammā­sambud­dhena nava dhammā sammadakkhātā; tattha sabbeheva saṅgāyitabbaṃ … pe … atthāya hitāya sukhāya devamanussānaṃ. Katame nava?</p>
<p><a class="sc" id="305"></a><a class="ms" id="p_8D_1079"></a> Nava āghātavatthūni. ‘Anatthaṃ me acarī’ti āghātaṃ bandhati; ‘anatthaṃ me caratī’ti āghātaṃ bandhati; ‘anatthaṃ me carissatī’ti āghātaṃ bandhati; ‘piyassa me manāpassa anatthaṃ acarī’ti āghātaṃ bandhati … pe … anatthaṃ caratīti āghātaṃ bandhati … pe … anatthaṃ carissatīti āghātaṃ bandhati; ‘appiyassa me amanāpassa atthaṃ acarī’ti āghātaṃ bandhati … pe … atthaṃ caratīti āghātaṃ bandhati … pe … atthaṃ carissatīti āghātaṃ bandhati. <span class="brnum">(1)</span></p>
<p><a class="sc" id="306"></a><a class="pts" id="pts3.263"></a><a class="ms" id="p_8D_1080"></a>Nava āghātapa­ṭi­vinayā. ‘Anatthaṃ me <span class="var" title="acarīti (bj, s1-3, mr)" id="note492">acari</span>, taṃ kutettha labbhā’ti āghātaṃ paṭivineti; ‘anatthaṃ me carati, taṃ kutettha labbhā’ti āghātaṃ paṭivineti; ‘anatthaṃ me carissati, taṃ kutettha labbhā’ti āghātaṃ paṭivineti; ‘piyassa me manāpassa anatthaṃ acari … pe … anatthaṃ carati … pe … anatthaṃ carissati, taṃ kutettha labbhā’ti āghātaṃ paṭivineti; ‘appiyassa me amanāpassa atthaṃ acari … pe … atthaṃ carati … pe … atthaṃ carissati, taṃ kutettha labbhā’ti āghātaṃ paṭivineti. <span class="brnum">(2)</span></p>
<p><a class="sc" id="307"></a><a class="ms" id="p_8D_1081"></a><a class="msdiv" id="msdiv341"></a> Nava sattāvāsā. Santāvuso, sattā nānattakāyā nānattasaññino, seyyathāpi manussā ekacce ca devā ekacce ca vinipātikā. Ayaṃ paṭhamo sattāvāso.</p>
<p><a class="sc" id="308"></a><a class="ms" id="p_8D_1082"></a>Santāvuso, sattā nānattakāyā ekattasaññino, seyyathāpi devā brahmakāyikā paṭha­mā­bhi­nib­battā. Ayaṃ dutiyo sattāvāso.</p>
<p><a class="sc" id="309"></a><a class="ms" id="p_8D_1083"></a>Santāvuso, sattā ekattakāyā nānattasaññino, seyyathāpi devā ābhassarā. Ayaṃ tatiyo sattāvāso.</p>
<p><a class="sc" id="310"></a><a class="ms" id="p_8D_1084"></a>Santāvuso, sattā ekattakāyā ekattasaññino, seyyathāpi devā subhakiṇhā. Ayaṃ catuttho sattāvāso.</p>
<p><a class="sc" id="311"></a><a class="ms" id="p_8D_1085"></a>Santāvuso, sattā asaññino appaṭi­saṃ­ve­dino, seyyathāpi devā <span class="var" title="asaññisattā (s1-3, km)" id="note494">asaññasattā</span>. Ayaṃ pañcamo sattāvāso.</p>
<p><a class="sc" id="312"></a><a class="ms" id="p_8D_1086"></a>Santāvuso, sattā sabbaso rūpasaññānaṃ samatikkamā paṭi­gha­saññā­naṃ atthaṅgamā nānat­ta­saññā­naṃ amanasikārā ‘ananto ākāso’ti ākāsānañ­cāya­tanūpagā. Ayaṃ chaṭṭho sattāvāso.</p>
<p><a class="sc" id="313"></a><a class="ms" id="p_8D_1087"></a>Santāvuso, sattā sabbaso ākāsānañ­cāyata­naṃ samatikkamma ‘anantaṃ viññāṇan’ti viñ­ñā­ṇañ­cāya­tanūpagā. Ayaṃ sattamo sattāvāso.</p>
<p><a class="sc" id="314"></a><a class="ms" id="p_8D_1088"></a>Santāvuso, sattā sabbaso viñ­ñā­ṇañ­cāyata­naṃ samatikkamma ‘natthi kiñcī’ti ākiñ­cañ­ñā­ya­tanūpagā. Ayaṃ aṭṭhamo sattāvāso.</p>
<p><a class="sc" id="315"></a><a class="ms" id="p_8D_1089"></a>Santāvuso, sattā <span class="var" title="samatikkamma santametaṃ paṇītametanti (s1-3, km)" id="note495">sabbaso ākiñ­cañ­ñā­yatanaṃ samatikkamma</span> neva­saññā­nā­saññāya­tanūpagā. Ayaṃ navamo sattāvāso. <span class="brnum">(3)</span></p>
<p><a class="sc" id="316"></a><a class="pts" id="pts3.264"></a><a class="ms" id="p_8D_1090"></a><a class="msdiv" id="msdiv342"></a>Nava akkhaṇā asamayā brahma­cari­ya­vāsāya. Idhāvuso, tathāgato ca loke uppanno hoti arahaṃ sammāsambuddho, dhammo ca desiyati opasamiko parinibbāniko sambodhagāmī sugatappa­vedito. Ayañca puggalo nirayaṃ upapanno hoti. Ayaṃ paṭhamo akkhaṇo asamayo brahma­cari­ya­vāsāya.</p>
<p><a class="sc" id="317"></a><a class="ms" id="p_8D_1091"></a>Puna caparaṃ, āvuso, tathāgato ca loke uppanno hoti arahaṃ sammāsambuddho, dhammo ca desiyati opasamiko parinibbāniko sambodhagāmī sugatappa­vedito. Ayañca puggalo tiracchā­na­yoniṃ upapanno hoti. Ayaṃ dutiyo akkhaṇo asamayo brahma­cari­ya­vāsāya.</p>
<p><a class="sc" id="318"></a><a class="ms" id="p_8D_1092"></a>Puna caparaṃ … pe … pettivisayaṃ upapanno hoti. Ayaṃ tatiyo akkhaṇo asamayo brahma­cari­ya­vāsāya.</p>
<p><a class="sc" id="319"></a><a class="ms" id="p_8D_1093"></a>Puna caparaṃ … pe … asurakāyaṃ upapanno hoti. Ayaṃ catuttho akkhaṇo asamayo brahma­cari­ya­vāsāya.</p>
<p><a class="sc" id="320"></a><a class="ms" id="p_8D_1094"></a>Puna caparaṃ … pe … aññataraṃ dīghāyukaṃ devanikāyaṃ upapanno hoti. Ayaṃ pañcamo akkhaṇo asamayo brahma­cari­ya­vāsāya.</p>
<p><a class="sc" id="321"></a><a class="ms" id="p_8D_1095"></a>Puna caparaṃ … pe … paccantimesu janapadesu paccājāto hoti <span class="var" title="milakkhakesu (s1-3, km) | milakkhusu (pts1) | milakkhūsu (mr)" id="note496">milakkhesu</span> aviññātāresu, yattha natthi gati bhikkhūnaṃ bhikkhunīnaṃ upāsakānaṃ upāsikānaṃ. Ayaṃ chaṭṭho akkhaṇo asamayo brahma­cari­ya­vāsāya.</p>
<p><a class="sc" id="322"></a><a class="pts" id="pts3.265"></a><a class="ms" id="p_8D_1096"></a>Puna caparaṃ … pe … majjhimesu janapadesu paccājāto hoti. So ca hoti micchādiṭṭhiko viparī­ta­dassano: ‘natthi dinnaṃ, natthi yiṭṭhaṃ, natthi hutaṃ, natthi <span class="var" title="sukaṭa­dukka­ṭā­naṃ (bj, pts1)" id="note497">sukata­dukka­ṭā­naṃ</span> kammānaṃ phalaṃ vipāko, natthi ayaṃ loko, natthi paro loko, natthi mātā, natthi pitā, natthi sattā opapātikā, natthi loke samaṇabrāhmaṇā sammaggatā sammāpaṭipannā ye imañca lokaṃ parañca lokaṃ sayaṃ abhiññā sacchikatvā pavedentī’ti. Ayaṃ sattamo akkhaṇo asamayo brahma­cari­ya­vāsāya.</p>
<p><a class="sc" id="323"></a><a class="ms" id="p_8D_1097"></a>Puna caparaṃ … pe … majjhimesu janapadesu paccājāto hoti. So ca hoti duppañño jaḷo eḷamūgo, nappaṭibalo subhā­sita­dub­bhāsi­tā­na­mattha­mañ­ñātuṃ. Ayaṃ aṭṭhamo akkhaṇo asamayo brahma­cari­ya­vāsāya.</p>
<p><a class="sc" id="324"></a><a class="ms" id="p_8D_1098"></a>Puna caparaṃ, āvuso, tathāgato ca loke <span class="var" title="katthaci nakāro na" id="note498">na</span> uppanno hoti arahaṃ sammāsambuddho, dhammo ca na desiyati opasamiko parinibbāniko sambodhagāmī sugatappa­vedito. Ayañca puggalo majjhimesu janapadesu paccājāto hoti, so ca hoti paññavā ajaḷo aneḷamūgo, paṭibalo subhā­sita­dub­bhāsi­tā­na­mattha­mañ­ñātuṃ. Ayaṃ navamo akkhaṇo asamayo brahma­cari­ya­vāsāya. <span class="brnum">(4)</span></p>
<p><a class="sc" id="325"></a><a class="pts" id="pts3.266"></a><a class="ms" id="p_8D_1099"></a><a class="msdiv" id="msdiv343"></a> Nava anupubbavihārā. Idhāvuso, bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati. Vitak­ka­vicārā­naṃ vūpasamā … pe … dutiyaṃ jhānaṃ upasampajja viharati. Pītiyā ca virāgā … pe … tatiyaṃ jhānaṃ upasampajja viharati. Sukhassa ca pahānā … pe … catutthaṃ jhānaṃ upasampajja viharati. Sabbaso rūpasaññānaṃ samatikkamā … pe … ākāsānañ­cāyata­naṃ upasampajja viharati. Sabbaso ākāsānañ­cāyata­naṃ samatikkamma ‘anantaṃ viññāṇan’ti viñ­ñā­ṇañ­cāyata­naṃ upasampajja viharati. Sabbaso viñ­ñā­ṇañ­cāyata­naṃ samatikkamma ‘natthi kiñcī’ti ākiñ­cañ­ñā­yatanaṃ upasampajja viharati. Sabbaso ākiñ­cañ­ñā­yatanaṃ samatikkamma neva­saññā­nā­sañ­ñāyata­naṃ upasampajja viharati. Sabbaso neva­saññā­nā­sañ­ñāyata­naṃ samatikkamma saññā­ve­dayi­ta­nirodhaṃ upasampajja viharati. <span class="brnum">(5)</span></p>
<p><a class="sc" id="326"></a><a class="ms" id="p_8D_1100"></a><a class="msdiv" id="msdiv344"></a> Nava anu­pubba­nirodhā. Paṭhamaṃ jhānaṃ samāpannassa kāmasaññā niruddhā hoti. Dutiyaṃ jhānaṃ samāpannassa vitakkavicārā niruddhā honti. Tatiyaṃ jhānaṃ samāpannassa pīti niruddhā hoti. Catutthaṃ jhānaṃ samāpannassa assāsapassāssā niruddhā honti. Ākāsānañ­cāyata­naṃ samāpannassa rūpasaññā niruddhā hoti. Viñ­ñā­ṇañ­cāyata­naṃ samāpannassa ākāsānañ­cāyata­na­saññā niruddhā hoti. Ākiñ­cañ­ñā­yatanaṃ samāpannassa viñ­ñā­ṇañ­cāyata­na­saññā niruddhā hoti. Neva­saññā­nā­sañ­ñāyata­naṃ samāpannassa ākiñ­cañ­ñā­yatana­saññā niruddhā hoti. Saññā­ve­dayi­ta­nirodhaṃ samāpannassa saññā ca vedanā ca niruddhā honti. <span class="brnum">(6)</span></p>
<p><a class="sc" id="327"></a><a class="ms" id="p_8D_1101"></a>Ime kho, āvuso, tena bhagavatā jānatā passatā arahatā sammā­sambud­dhena nava dhammā sammadakkhātā. Tattha sabbeheva saṅgāyitabbaṃ … pe … atthāya hitāya sukhāya devamanussānaṃ.</p>
<h2>10. Dasaka</h2>
<p><a class="sc" id="328"></a><a class="wp" id="wp3.3"></a><a class="ms" id="p_8D_1102"></a><a class="msdiv" id="msdiv345"></a>Atthi kho, āvuso, tena bhagavatā jānatā passatā arahatā sammā­sambud­dhena dasa dhammā sammadakkhātā. Tattha sabbeheva saṅgāyitabbaṃ … pe … atthāya hitāya sukhāya devamanussānaṃ. Katame dasa?</p>
<p><a class="sc" id="329"></a><a class="pts" id="pts3.267"></a><a class="ms" id="p_8D_1103"></a> Dasa nāthakaraṇā dhammā. Idhāvuso, bhikkhu sīlavā hoti. Pāti­mokkha­saṃ­vara­saṃ­vuto viharati ācāra­gocara­sam­panno, aṇumattesu vajjesu bhayadassāvī samādāya sikkhati sikkhāpadesu. Yaṃpāvuso, bhikkhu sīlavā hoti, pāti­mokkha­saṃ­vara­saṃ­vuto viharati, ācāra­gocara­sam­panno, aṇumattesu vajjesu bhayadassāvī samādāya sikkhati sikkhāpadesu. Ayampi dhammo nāthakaraṇo. (1.1)</p>
<p><a class="sc" id="330"></a><a class="ms" id="p_8D_1104"></a>Puna caparaṃ, āvuso, bhikkhu bahussuto hoti sutadharo sutasannicayo. Ye te dhammā ādikalyāṇā majjhekalyāṇā pari­yosāna­kal­yāṇā <span class="var" title="sātthaṃ sabyañjanaṃ (s1-3) | sātthaṃ savyañjanaṃ (pts1)" id="note502">sātthā sabyañjanā</span> kevala­pari­puṇṇaṃ parisuddhaṃ brahmacariyaṃ abhivadanti, tathārūpāssa dhammā bahussutā honti <span class="var" title="dhatā (bj, s1-3, km, pts1)" id="note503">dhātā</span> vacasā paricitā mana­sānu­pekkhitā diṭṭhiyā suppaṭividdhā. Yaṃpāvuso, bhikkhu bahussuto hoti … pe … diṭṭhiyā suppaṭividdhā. Ayampi dhammo nāthakaraṇo. (1.2)</p>
<p><a class="sc" id="331"></a><a class="ms" id="p_8D_1105"></a>Puna caparaṃ, āvuso, bhikkhu kalyāṇamitto hoti kalyāṇasahāyo kal­yāṇa­sam­pa­vaṅko. Yaṃpāvuso, bhikkhu kalyāṇamitto hoti kalyāṇasahāyo kal­yāṇa­sam­pa­vaṅko. Ayampi dhammo nāthakaraṇo. (1.3)</p>
<p><a class="sc" id="332"></a><a class="ms" id="p_8D_1106"></a>Puna caparaṃ, āvuso, bhikkhu suvaco hoti sova­cassaka­raṇehi dhammehi samannāgato khamo padak­khi­ṇag­gāhī anusāsaniṃ. Yaṃpāvuso, bhikkhu suvaco hoti … pe … padak­khi­ṇag­gāhī anusāsaniṃ. Ayampi dhammo nāthakaraṇo. (1.4)</p>
<p><a class="sc" id="333"></a><a class="ms" id="p_8D_1107"></a>Puna caparaṃ, āvuso, bhikkhu yāni tāni sab­rahma­cārī­naṃ uccāvacāni kiṅkaraṇīyāni, tattha dakkho hoti analaso tatrupāyāya vīmaṃsāya samannāgato, alaṃ kātuṃ alaṃ saṃvidhātuṃ. Yaṃpāvuso, bhikkhu yāni tāni sab­rahma­cārī­naṃ … pe … alaṃ saṃvidhātuṃ. Ayampi dhammo nāthakaraṇo. (1.5)</p>
<p><a class="sc" id="334"></a><a class="ms" id="p_8D_1108"></a>Puna caparaṃ, āvuso, bhikkhu dhammakāmo hoti piyasamudāhāro, abhidhamme abhivinaye <span class="var" title="oḷārapāmojjo (s1-3, km) | uḷārapāmujjo (pts1)" id="note504">uḷārapāmojjo</span>. Yaṃpāvuso, bhikkhu dhammakāmo hoti … pe … <span class="var" title="oḷārapāmojjo (s1-3, km) | uḷārapāmujjo (pts1)" id="note505">uḷārapāmojjo</span>. Ayampi dhammo nāthakaraṇo. (1.6)</p>
<p><a class="sc" id="335"></a><a class="pts" id="pts3.268"></a><a class="ms" id="p_8D_1109"></a>Puna caparaṃ, āvuso, bhikkhu santuṭṭho hoti itarītarehi cīvara­piṇḍa­pāta­se­nāsa­na­gilā­nappac­caya­bhesaj­ja­parik­khā­rehi. Yaṃpāvuso, bhikkhu santuṭṭho hoti … pe … parikkhārehi. Ayampi dhammo nāthakaraṇo. (1.7)</p>
<p><a class="sc" id="336"></a><a class="ms" id="p_8D_1110"></a>Puna caparaṃ, āvuso, bhikkhu āraddhavīriyo viharati akusalānaṃ dhammānaṃ pahānāya kusalānaṃ dhammānaṃ upasampadāya, thāmavā daḷhaparakkamo anikkhit­ta­dhuro kusalesu dhammesu. Yaṃpāvuso, bhikkhu āraddhavīriyo viharati … pe … anikkhit­ta­dhuro kusalesu dhammesu. Ayampi dhammo nāthakaraṇo. (1.8)</p>
<p><a class="sc" id="337"></a><a class="ms" id="p_8D_1111"></a>Puna caparaṃ, āvuso, bhikkhu satimā hoti paramena satinepakkena samannāgato cirakatampi cirabhāsitampi saritā anussaritā. Yaṃpāvuso, bhikkhu satimā hoti … pe … saritā anussaritā. Ayampi dhammo nāthakaraṇo. (1.9)</p>
<p><a class="sc" id="338"></a><a class="ms" id="p_8D_1112"></a>Puna caparaṃ, āvuso, bhikkhu paññavā hoti, uda­yattha­gā­miniyā paññāya samannāgato ariyāya nibbedhikāya sammā­duk­khak­kha­ya­gā­miniyā. Yaṃpāvuso, bhikkhu paññavā hoti … pe … sammā­duk­khak­kha­ya­gā­miniyā. Ayampi dhammo nāthakaraṇo. (1.10)</p>
<p><a class="sc" id="339"></a><a class="ms" id="p_8D_1113"></a><a class="msdiv" id="msdiv346"></a> Dasa kasiṇāyatanāni. Pathavī­ka­siṇa­meko sañjānāti, uddhaṃ adho tiriyaṃ advayaṃ appamāṇaṃ. Āpokasiṇameko sañjānāti … pe … tejokasiṇameko sañjānāti … vāyokasiṇameko sañjānāti … nīlakasiṇameko sañjānāti … pītakasiṇameko sañjānāti … lohita­ka­siṇa­meko sañjānāti … odāta­kasiṇa­meko sañjānāti … ākāsa­kasiṇa­meko sañjānāti … viñ­ñā­ṇa­ka­siṇa­meko sañjānāti, uddhaṃ adho tiriyaṃ advayaṃ appamāṇaṃ. <span class="brnum">(2)</span></p>
<p><a class="sc" id="340"></a><a class="pts" id="pts3.269"></a><a class="ms" id="p_8D_1114"></a><a class="msdiv" id="msdiv347"></a>Dasa akusala­kamma­pathā—pāṇātipāto, adinnādānaṃ, kāmesu­micchā­cāro, musāvādo, pisuṇā vācā, pharusā vācā, samphappalāpo, abhijjhā, byāpādo, micchādiṭṭhi. <span class="brnum">(3)</span></p>
<p><a class="sc" id="341"></a><a class="ms" id="p_8D_1115"></a>Dasa kusala­kamma­pathā—pāṇātipātā veramaṇī, adinnādānā veramaṇī, kāmesu­micchā­cārā veramaṇī, musāvādā veramaṇī, pisuṇāya vācāya veramaṇī, pharusāya vācāya veramaṇī, samphappalāpā veramaṇī, anabhijjhā, abyāpādo, sammādiṭṭhi. <span class="brnum">(4)</span></p>
<p><a class="sc" id="342"></a><a class="ms" id="p_8D_1116"></a><a class="msdiv" id="msdiv348"></a> Dasa ariyavāsā. Idhāvuso, bhikkhu pañcaṅ­ga­vippa­hīno hoti, ­chaḷaṅ­ga­saman­nā­gato, ekārakkho, caturāpasseno, ­paṇun­na­pac­ce­ka­sacco, sama­vaya­saṭ­ṭhesano, anāvi­la­saṅkappo, passad­dha­kāya­saṅ­khāro, suvimuttacitto, suvimuttapañño.</p>
<p><a class="sc" id="343"></a><a class="ms" id="p_8D_1117"></a>Kathañcāvuso, bhikkhu pañcaṅ­ga­vippa­hīno hoti? Idhāvuso, bhikkhuno kāmacchando pahīno hoti, byāpādo pahīno hoti, thinamiddhaṃ pahīnaṃ hoti, uddhac­ca­kukkuc­caṃ pahīnaṃ hoti, vicikicchā pahīnā hoti. Evaṃ kho, āvuso, bhikkhu pañcaṅ­ga­vippa­hīno hoti. (5.1)</p>
<p><a class="sc" id="344"></a><a class="ms" id="p_8D_1118"></a>Kathañcāvuso, bhikkhu ­chaḷaṅ­ga­saman­nā­gato hoti? Idhāvuso, bhikkhu cakkhunā rūpaṃ disvā neva sumano hoti na dummano, upekkhako viharati sato sampajāno. Sotena saddaṃ sutvā … pe … manasā dhammaṃ viññāya neva sumano hoti na dummano, upekkhako viharati sato sampajāno. Evaṃ kho, āvuso, bhikkhu ­chaḷaṅ­ga­saman­nā­gato hoti. (5.2)</p>
<p><a class="sc" id="345"></a><a class="pts" id="pts3.270"></a><a class="ms" id="p_8D_1119"></a>Kathañcāvuso, bhikkhu ekārakkho hoti? Idhāvuso, bhikkhu satārakkhena cetasā samannāgato hoti. Evaṃ kho, āvuso, bhikkhu ekārakkho hoti. (5.3)</p>
<p><a class="sc" id="346"></a><a class="ms" id="p_8D_1120"></a>Kathañcāvuso, bhikkhu caturāpasseno hoti? Idhāvuso, bhikkhu saṅkhāyekaṃ paṭisevati, saṅkhāyekaṃ adhivāseti, saṅkhāyekaṃ parivajjeti, saṅkhāyekaṃ vinodeti. Evaṃ kho, āvuso, bhikkhu caturāpasseno hoti. (5.4)</p>
<p><a class="sc" id="347"></a><a class="ms" id="p_8D_1121"></a>Kathañcāvuso, bhikkhu ­paṇun­na­pac­ce­ka­sacco hoti? Idhāvuso, bhikkhuno yāni tāni puthusa­maṇab­rāhma­ṇā­naṃ puthu­pac­ce­ka­saccāni, sabbāni tāni nunnāni honti paṇunnāni cattāni vantāni muttāni pahīnāni paṭi­nissaṭ­ṭhāni. Evaṃ kho, āvuso, bhikkhu ­paṇun­na­pac­ce­ka­sacco hoti. (5.5)</p>
<p><a class="sc" id="348"></a><a class="ms" id="p_8D_1122"></a>Kathañcāvuso, bhikkhu sama­vaya­saṭ­ṭhesano hoti? Idhāvuso, bhikkhuno kāmesanā pahīnā hoti, bhavesanā pahīnā hoti, brahma­cari­yesanā paṭippassaddhā. Evaṃ kho, āvuso, bhikkhu sama­vaya­saṭ­ṭhesano hoti. (5.6)</p>
<p><a class="sc" id="349"></a><a class="ms" id="p_8D_1123"></a>Kathañcāvuso, bhikkhu anāvi­la­saṅkappo hoti? Idhāvuso, bhikkhuno kāmasaṅkappo pahīno hoti, ­byāpā­da­saṅkappo pahīno hoti, vihiṃ­sāsaṅ­kappo pahīno hoti. Evaṃ kho, āvuso, bhikkhu anāvi­la­saṅkappo hoti. (5.7)</p>
<p><a class="sc" id="350"></a><a class="ms" id="p_8D_1124"></a>Kathañcāvuso, bhikkhu passad­dha­kāya­saṅ­khāro hoti? Idhāvuso, bhikkhu sukhassa ca pahānā dukkhassa ca pahānā pubbeva somanas­sa­do­manas­sā­naṃ atthaṅgamā aduk­kha­ma­su­khaṃ upekkhā­sati­pāri­suddhiṃ catutthaṃ jhānaṃ upasampajja viharati. Evaṃ kho, āvuso, bhikkhu passad­dha­kāya­saṅ­khāro hoti. (5.8)</p>
<p><a class="sc" id="351"></a><a class="ms" id="p_8D_1125"></a>Kathañcāvuso, bhikkhu suvimuttacitto hoti? Idhāvuso, bhikkhuno rāgā cittaṃ vimuttaṃ hoti, dosā cittaṃ vimuttaṃ hoti, mohā cittaṃ vimuttaṃ hoti. Evaṃ kho, āvuso, bhikkhu suvimuttacitto hoti. (5.9)</p>
<p><a class="sc" id="352"></a><a class="pts" id="pts3.271"></a><a class="ms" id="p_8D_1126"></a>Kathañcāvuso, bhikkhu suvimuttapañño hoti? Idhāvuso, bhikkhu ‘rāgo me pahīno ucchinnamūlo tālāvatthukato anabhāvaṅkato āyatiṃ anuppādadhammo’ti pajānāti. ‘Doso me pahīno ucchinnamūlo tālāvatthukato anabhāvaṅkato āyatiṃ anuppādadhammo’ti pajānāti. ‘Moho me pahīno ucchinnamūlo tālāvatthukato anabhāvaṅkato āyatiṃ anuppādadhammo’ti pajānāti. Evaṃ kho, āvuso, bhikkhu suvimuttapañño hoti. (5.10)</p>
<p><a class="sc" id="353"></a><a class="ms" id="p_8D_1127"></a>Dasa asekkhā dhammā—asekkhā sammādiṭṭhi, asekkho sammāsaṅkappo, asekkhā sammāvācā, asekkho sammākammanto, asekkho sammāājīvo, asekkho sammāvāyāmo, asekkhā sammāsati, asekkho sammāsamādhi, asekkhaṃ sammāñāṇaṃ, asekkhā sammāvimutti. <span class="brnum">(6)</span></p>
<p><a class="sc" id="354"></a><a class="ms" id="p_8D_1128"></a>Ime kho, āvuso, tena bhagavatā jānatā passatā arahatā sammā­sambud­dhena dasa dhammā sammadakkhātā. Tattha sabbeheva saṅgāyitabbaṃ na vivaditabbaṃ, yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya bahu­jana­su­khāya lokānukampāya atthāya hitāya sukhāya devamanussānan”ti.</p>
<p><a class="sc" id="355"></a><a class="wp" id="wp3.4"></a><a class="ms" id="p_8D_1129"></a><a class="msdiv" id="msdiv349"></a>Atha kho bhagavā uṭṭhahitvā āyasmantaṃ sāriputtaṃ āmantesi: “sādhu sādhu, sāriputta, sādhu kho tvaṃ, sāriputta, bhikkhūnaṃ saṅ­gīti­pariyā­yaṃ abhāsī”ti.</p>
<p><a class="sc" id="356"></a><a class="ms" id="p_8D_1130"></a>Idamavocāyasmā sāriputto, samanuñño satthā ahosi. Attamanā te bhikkhū āyasmato sāriputtassa bhāsitaṃ abhinandunti.</p>
<p class="endsutta">Saṅgītisuttaṃ niṭṭhitaṃ dasamaṃ.</p>
</article>
<aside id="metaarea">
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, 2005. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p> <span class="hidden">Saṅgītisutta</span>
<p>Prepared for SuttaCentral by <span class="editor">Blake Walshe</span> and <span class="editor">Bhikkhu Sujato</span>.</p></aside>
</section>
</div>
</body>
</html>