<!DOCTYPE html>
<html>
<head>
<meta charset="utf8">
<meta name="description" content="Pali text from the Mahāsaṅgīti Tipiṭaka Buddhavasse 2500">
<title></title>
</head>
<body>
<div id="text" lang="pi">
<section class="sutta" id="dn16">
<article>
<div class="hgroup">
<p class="division">Dīgha Nikāya 16</p>
<h1>Mahā­pari­nib­bā­na­sutta</h1>
</div>
<p><a class="sc" id="1"></a><a class="wp" id="wp1.1"></a><a class="pts" id="pts2.72"></a><a class="ms" id="p_7D_242"></a><a class="msdiv" id="msdiv131"></a><span class="evam">Evaṃ me sutaṃ—​</span>   ekaṃ samayaṃ bhagavā rājagahe viharati gijjhakūṭe pabbate. Tena kho pana samayena rājā māgadho ajātasattu vedehiputto vajjī abhiyātukāmo hoti. So evamāha: “ahaṃ hime vajjī evaṃmahiddhike evaṃma­hānu­bhāve <span class="var" title="ucchejjāmi (s1-3, km, pts1) | ucchijjāmi (mr)" id="note91">ucchecchāmi</span> vajjī, vināsessāmi vajjī, <span class="var" title="āpādessāmi vajjīti (bj) | āpādessāmi vajjinti (s1-3, km)" id="note92">anayabyasanaṃ āpādessāmī”ti</span>.</p>
<p><a class="sc" id="2"></a><a class="wp" id="wp1.2"></a><a class="pts" id="pts2.73"></a><a class="ms" id="p_7D_243"></a><a class="msdiv" id="msdiv132"></a>Atha kho rājā māgadho ajātasattu vedehiputto vassakāraṃ brāhmaṇaṃ maga­dha­mahā­mattaṃ āmantesi: “ehi tvaṃ, brāhmaṇa, yena bhagavā tenupasaṅkama; upasaṅkamitvā mama vacanena bhagavato pāde sirasā vandāhi, appābādhaṃ appātaṅkaṃ lahuṭṭhānaṃ balaṃ phāsuvihāraṃ puccha: ‘rājā, bhante, māgadho ajātasattu vedehiputto bhagavato pāde sirasā vandati, appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchatī’ti. Evañca vadehi: ‘rājā, bhante, māgadho ajātasattu vedehiputto vajjī abhiyātukāmo. So evamāha: “ahaṃ hime vajjī evaṃmahiddhike evaṃma­hānu­bhāve ucchecchāmi vajjī, vināsessāmi vajjī, anayabyasanaṃ āpādessāmī”’ti. Yathā te bhagavā byākaroti, taṃ sādhukaṃ uggahetvā mama āroceyyāsi. Na hi tathāgatā vitathaṃ bhaṇantī”ti.</p>
<h2>1. ­Vassakā­rab­rāhmaṇa</h2>
<p><a class="sc" id="3"></a><a class="wp" id="wp1.3"></a><a class="ms" id="p_7D_244"></a><a class="msdiv" id="msdiv133"></a>“Evaṃ, bho”ti kho vassakāro brāhmaṇo maga­dha­mahā­matto rañño māgadhassa ajātasattussa vedehiputtassa paṭissutvā bhaddāni bhaddāni yānāni yojetvā bhaddaṃ bhaddaṃ yānaṃ abhiruhitvā bhaddehi bhaddehi yānehi rājagahamhā niyyāsi, yena gijjhakūṭo pabbato tena pāyāsi. Yāvatikā yānassa bhūmi, yānena gantvā, yānā paccorohitvā pattikova yena bhagavā tenupasaṅkami; upasaṅkamitvā bhagavatā saddhiṃ sammodi. Sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho vassakāro brāhmaṇo maga­dha­mahā­matto bhagavantaṃ etadavoca: “rājā, bho gotama, māgadho ajātasattu vedehiputto bhoto gotamassa pāde sirasā vandati, appābādhaṃ appātaṅkaṃ lahuṭṭhānaṃ balaṃ phāsuvihāraṃ pucchati. <span class="var" title="evañca vadeti rājā (mr)" id="note93">Rājā</span>, bho gotama, māgadho ajātasattu vedehiputto vajjī abhiyātukāmo. So evamāha: ‘ahaṃ hime vajjī evaṃmahiddhike evaṃma­hānu­bhāve ucchecchāmi vajjī, vināsessāmi vajjī, anayabyasanaṃ āpādessāmī’”ti.</p>
<h2>2. Rājaa­pari­hāni­ya­dhamma</h2>
<p><a class="sc" id="4"></a><a class="wp" id="wp1.4"></a><a class="ms" id="p_7D_245"></a><a class="msdiv" id="msdiv134"></a>Tena kho pana samayena āyasmā ānando bhagavato piṭṭhito ṭhito hoti bhagavantaṃ <span class="var" title="vījayamāno (bj) | vījiyamāno (s1-3) | vījamāno (pts1)" id="note94">bījayamāno</span>. Atha kho bhagavā āyasmantaṃ ānandaṃ āmantesi: “kinti te, ānanda, sutaṃ, ‘vajjī abhiṇhaṃ sannipātā sanni­pāta­bahulā’”ti? “Sutaṃ metaṃ, bhante: ‘vajjī abhiṇhaṃ sannipātā sanni­pāta­bahulā’”ti. “Yāvakīvañca, ānanda, vajjī abhiṇhaṃ sannipātā sanni­pāta­bahulā bhavissanti, vuddhiyeva, ānanda, vajjīnaṃ pāṭikaṅkhā, no parihāni. <span class="brnum">(1)</span></p>
<p><a class="sc" id="5"></a><a class="pts" id="pts2.74"></a><a class="ms" id="p_7D_246"></a>Kinti te, ānanda, sutaṃ, ‘vajjī samaggā sannipatanti, samaggā vuṭṭhahanti, samaggā vajji­karaṇī­yāni karontī’”ti? “Sutaṃ metaṃ, bhante: ‘vajjī samaggā sannipatanti, samaggā vuṭṭhahanti, samaggā vajji­karaṇī­yāni karontī’”ti. “Yāvakīvañca, ānanda, vajjī samaggā sanni­patis­santi, samaggā vuṭṭhahissanti, samaggā vajji­karaṇī­yāni karissanti, vuddhiyeva, ānanda, vajjīnaṃ pāṭikaṅkhā, no parihāni. <span class="brnum">(2)</span></p>
<p><a class="sc" id="6"></a><a class="ms" id="p_7D_247"></a>Kinti te, ānanda, sutaṃ, ‘vajjī apaññattaṃ na paññapenti, paññattaṃ na samucchindanti, yathāpaññatte porāṇe vajjidhamme samādāya vattantī’”ti? “Sutaṃ metaṃ, bhante: ‘vajjī apaññattaṃ na paññapenti, paññattaṃ na samucchindanti, yathāpaññatte porāṇe vajjidhamme samādāya vattantī’”ti. “Yāvakīvañca, ānanda, vajjī apaññattaṃ na paññapessanti, paññattaṃ na samucchin­dis­santi, yathāpaññatte porāṇe vajjidhamme samādāya vattissanti, vuddhiyeva, ānanda, vajjīnaṃ pāṭikaṅkhā, no parihāni. <span class="brnum">(3)</span></p>
<p><a class="sc" id="7"></a><a class="ms" id="p_7D_248"></a>Kinti te, ānanda, sutaṃ, ‘vajjī ye te vajjīnaṃ vajjimahallakā, te sakkaronti <span class="var" title="garukaronti (bj, s1-3, km, pts1)" id="note95">garuṃ karonti</span> mānenti pūjenti, tesañca sotabbaṃ maññantī’”ti? “Sutaṃ metaṃ, bhante: ‘vajjī ye te vajjīnaṃ vajjimahallakā, te sakkaronti garuṃ karonti mānenti pūjenti, tesañca sotabbaṃ maññantī’”ti. “Yāvakīvañca, ānanda, vajjī ye te vajjīnaṃ vajjimahallakā, te sakkarissanti garuṃ karissanti mānessanti pūjessanti, tesañca sotabbaṃ maññissanti, vuddhiyeva, ānanda, vajjīnaṃ pāṭikaṅkhā, no parihāni. <span class="brnum">(4)</span></p>
<p><a class="sc" id="8"></a><a class="ms" id="p_7D_249"></a>Kinti te, ānanda, sutaṃ, ‘vajjī yā tā kulitthiyo kulakumāriyo, tā na okkassa pasayha vāsentī’”ti? “Sutaṃ metaṃ, bhante: ‘vajjī yā tā kulitthiyo kulakumāriyo tā na okkassa pasayha vāsentī’”ti. “Yāvakīvañca, ānanda, vajjī yā tā kulitthiyo kulakumāriyo, tā na okkassa pasayha vāsessanti, vuddhiyeva, ānanda, vajjīnaṃ pāṭikaṅkhā, no parihāni. <span class="brnum">(5)</span></p>
<p><a class="sc" id="9"></a><a class="pts" id="pts2.75"></a><a class="ms" id="p_7D_250"></a>Kinti te, ānanda, sutaṃ, ‘vajjī yāni tāni vajjīnaṃ vajjicetiyāni abbhantarāni ceva bāhirāni ca, tāni sakkaronti garuṃ karonti mānenti pūjenti, tesañca dinnapubbaṃ katapubbaṃ dhammikaṃ baliṃ no parihāpentī’”ti? “Sutaṃ metaṃ, bhante: ‘vajjī yāni tāni vajjīnaṃ vajjicetiyāni abbhantarāni ceva bāhirāni ca, tāni sakkaronti garuṃ karonti mānenti pūjenti tesañca dinnapubbaṃ katapubbaṃ dhammikaṃ baliṃ no parihāpentī’”ti. “Yāvakīvañca, ānanda, vajjī yāni tāni vajjīnaṃ vajjicetiyāni abbhantarāni ceva bāhirāni ca, tāni sakkarissanti garuṃ karissanti mānessanti pūjessanti, tesañca dinnapubbaṃ katapubbaṃ dhammikaṃ baliṃ no parihāpessanti, vuddhiyeva, ānanda, vajjīnaṃ pāṭikaṅkhā, no parihāni. <span class="brnum">(6)</span></p>
<p><a class="sc" id="10"></a><a class="ms" id="p_7D_251"></a>Kinti te, ānanda, sutaṃ, ‘vajjīnaṃ arahantesu dhammikā ­rak­khā­varaṇa­gutti susaṃvihitā, kinti anāgatā ca arahanto vijitaṃ āgaccheyyuṃ, āgatā ca arahanto vijite phāsu vihareyyun’”ti? “Sutaṃ metaṃ, bhante ‘vajjīnaṃ arahantesu dhammikā ­rak­khā­varaṇa­gutti susaṃvihitā kinti anāgatā ca arahanto vijitaṃ āgaccheyyuṃ, āgatā ca arahanto vijite phāsu vihareyyun’”ti. “Yāvakīvañca, ānanda, vajjīnaṃ arahantesu dhammikā ­rak­khā­varaṇa­gutti susaṃvihitā bhavissati, kinti anāgatā ca arahanto vijitaṃ āgaccheyyuṃ, āgatā ca arahanto vijite phāsu vihareyyunti. Vuddhiyeva, ānanda, vajjīnaṃ pāṭikaṅkhā, no parihānī”ti. <span class="brnum">(7)</span></p>
<p><a class="sc" id="11"></a><a class="wp" id="wp1.5"></a><a class="ms" id="p_7D_252"></a><a class="msdiv" id="msdiv135"></a>Atha kho bhagavā vassakāraṃ brāhmaṇaṃ maga­dha­mahā­mattaṃ āmantesi: “ekamidāhaṃ, brāhmaṇa, samayaṃ vesāliyaṃ viharāmi <span class="var" title="sānandare (mr)" id="note96">sārandade</span> cetiye. Tatrāhaṃ vajjīnaṃ ime satta aparihāniye dhamme desesiṃ. Yāvakīvañca, brāhmaṇa, ime satta aparihāniyā dhammā vajjīsu ṭhassanti, imesu ca sattasu aparihāniyesu dhammesu vajjī sandississanti, vuddhiyeva, brāhmaṇa, vajjīnaṃ pāṭikaṅkhā, no parihānī”ti.</p>
<p><a class="sc" id="12"></a><a class="pts" id="pts2.76"></a><a class="ms" id="p_7D_253"></a>Evaṃ vutte, vassakāro brāhmaṇo maga­dha­mahā­matto bhagavantaṃ etadavoca: “ekamekenapi, bho gotama, aparihāniyena dhammena samannāgatānaṃ vajjīnaṃ vuddhiyeva pāṭikaṅkhā, no parihāni. Ko pana vādo sattahi aparihāniyehi dhammehi. <span class="var" title="akaraṇīyā ca (bj, s1-3, km, mr)" id="note97">Akaraṇīyāva</span>, bho gotama, <span class="var" title="vajjīnaṃ (mr)" id="note98">vajjī</span> raññā māgadhena ajātasattunā vedehiputtena yadidaṃ yuddhassa, aññatra upalāpanāya aññatra mithubhedā. Handa ca dāni mayaṃ, bho gotama, gacchāma, bahukiccā mayaṃ bahukaraṇīyā”ti. “Yassadāni tvaṃ, brāhmaṇa, kālaṃ maññasī”ti. Atha kho vassakāro brāhmaṇo maga­dha­mahā­matto bhagavato bhāsitaṃ abhinanditvā anumoditvā uṭṭhāyāsanā pakkāmi.</p>
<h2>3. Bhik­khu­a­pari­hāni­ya­dhamma</h2>
<p><a class="sc" id="13"></a><a class="wp" id="wp1.6"></a><a class="ms" id="p_7D_254"></a><a class="msdiv" id="msdiv136"></a>Atha kho bhagavā acirapakkante vassakāre brāhmaṇe maga­dha­mahā­matte āyasmantaṃ ānandaṃ āmantesi: “gaccha tvaṃ, ānanda, yāvatikā bhikkhū rājagahaṃ upanissāya viharanti, te sabbe upaṭṭhā­na­sālā­yaṃ sannipātehī”ti. “Evaṃ, bhante”ti kho āyasmā ānando bhagavato paṭissutvā yāvatikā bhikkhū rājagahaṃ upanissāya viharanti, te sabbe upaṭṭhā­na­sālā­yaṃ sannipātetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho āyasmā ānando bhagavantaṃ etadavoca: “sannipatito, bhante, bhikkhusaṅgho, yassadāni, bhante, bhagavā kālaṃ maññatī”ti.</p>
<p><a class="sc" id="14"></a><a class="ms" id="p_7D_255"></a>Atha kho bhagavā uṭṭhāyāsanā yena upaṭṭhānasālā tenupasaṅkami; upasaṅkamitvā paññatte āsane nisīdi. Nisajja kho bhagavā bhikkhū āmantesi: “satta vo, bhikkhave, aparihāniye dhamme desessāmi, taṃ suṇātha, sādhukaṃ manasikarotha, bhāsissāmī”ti. “Evaṃ, bhante”ti kho te bhikkhū bhagavato paccassosuṃ. Bhagavā etadavoca: </p>
<p><a class="sc" id="15"></a><a class="ms" id="p_7D_256"></a>“Yāvakīvañca, bhikkhave, bhikkhū abhiṇhaṃ sannipātā sanni­pāta­bahulā bhavissanti, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(1)</span></p>
<p><a class="sc" id="16"></a><a class="pts" id="pts2.77"></a><a class="ms" id="p_7D_257"></a>Yāvakīvañca, bhikkhave, bhikkhū samaggā sanni­patis­santi, samaggā vuṭṭhahissanti, samaggā saṅ­ghakara­ṇīyāni karissanti, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(2)</span></p>
<p><a class="sc" id="17"></a><a class="ms" id="p_7D_258"></a>Yāvakīvañca, bhikkhave, bhikkhū apaññattaṃ na paññapessanti, paññattaṃ na samucchin­dis­santi, yathāpaññat­tesu sikkhāpadesu samādāya vattissanti, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(3)</span></p>
<p><a class="sc" id="18"></a><a class="ms" id="p_7D_259"></a>Yāvakīvañca, bhikkhave, bhikkhū ye te bhikkhū therā rattaññū cirapabbajitā saṅghapitaro saṅgha­pari­ṇāyakā, te sakkarissanti garuṃ karissanti mānessanti pūjessanti, tesañca sotabbaṃ maññissanti, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(4)</span></p>
<p><a class="sc" id="19"></a><a class="ms" id="p_7D_260"></a>Yāvakīvañca, bhikkhave, bhikkhū uppannāya taṇhāya ponobbhavikāya na vasaṃ gacchissanti, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(5)</span></p>
<p><a class="sc" id="20"></a><a class="ms" id="p_7D_261"></a>Yāvakīvañca, bhikkhave, bhikkhū āraññakesu senāsanesu sāpekkhā bhavissanti, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(6)</span></p>
<p><a class="sc" id="21"></a><a class="ms" id="p_7D_262"></a>Yāvakīvañca, bhikkhave, bhikkhū paccattaññeva satiṃ upaṭṭha­pessanti: ‘kinti anāgatā ca pesalā sabrahmacārī āgaccheyyuṃ, āgatā ca pesalā sabrahmacārī <span class="var" title="phāsuṃ (bj, s1-3, km, pts1)" id="note99">phāsu</span> vihareyyun’ti. Vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(7)</span></p>
<p><a class="sc" id="22"></a><a class="ms" id="p_7D_263"></a>Yāvakīvañca, bhikkhave, ime satta aparihāniyā dhammā bhikkhūsu ṭhassanti, imesu ca sattasu aparihāniyesu dhammesu bhikkhū sandississanti, vuddhiyeva, bhikkhave, bhikkhūnaṃ pāṭikaṅkhā, no parihāni.</p>
<p><a class="sc" id="23"></a><a class="wp" id="wp1.7"></a><a class="ms" id="p_7D_264"></a><a class="msdiv" id="msdiv137"></a>Aparepi vo, bhikkhave, satta aparihāniye dhamme desessāmi, taṃ suṇātha, sādhukaṃ manasikarotha, bhāsissāmī”ti. “Evaṃ, bhante”ti kho te bhikkhū bhagavato paccassosuṃ. Bhagavā etadavoca: </p>
<p><a class="sc" id="24"></a><a class="pts" id="pts2.78"></a><a class="ms" id="p_7D_265"></a>“Yāvakīvañca, bhikkhave, bhikkhū na kammārāmā bhavissanti na kammaratā na kammā­rā­ma­ta­manu­yuttā, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(1)</span></p>
<p><a class="sc" id="25"></a><a class="ms" id="p_7D_266"></a>Yāvakīvañca, bhikkhave, bhikkhū na bhassārāmā bhavissanti na bhassaratā na bhassā­rā­mata­manu­yuttā, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(2)</span></p>
<p><a class="sc" id="26"></a><a class="ms" id="p_7D_267"></a>Yāvakīvañca, bhikkhave, bhikkhū na niddārāmā bhavissanti na niddāratā na niddā­rā­mata­manu­yuttā, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(3)</span></p>
<p><a class="sc" id="27"></a><a class="ms" id="p_7D_268"></a>Yāvakīvañca, bhikkhave, bhikkhū na saṅgaṇikārāmā bhavissanti na saṅgaṇikaratā na saṅga­ṇikā­rāma­ta­manu­yuttā, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(4)</span></p>
<p><a class="sc" id="28"></a><a class="ms" id="p_7D_269"></a>Yāvakīvañca, bhikkhave, bhikkhū na pāpicchā bhavissanti na pāpikānaṃ icchānaṃ vasaṃ gatā, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(5)</span></p>
<p><a class="sc" id="29"></a><a class="ms" id="p_7D_270"></a>Yāvakīvañca, bhikkhave, bhikkhū na pāpamittā bhavissanti na pāpasahāyā na pāpasampavaṅkā, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(6)</span></p>
<p><a class="sc" id="30"></a><a class="ms" id="p_7D_271"></a>Yāvakīvañca, bhikkhave, bhikkhū na oramattakena visesā­dhi­gamena antarāvosānaṃ āpajjissanti, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(7)</span></p>
<p><a class="sc" id="31"></a><a class="wp" id="wp1.8"></a><a class="ms" id="p_7D_272"></a>Yāvakīvañca, bhikkhave, ime satta aparihāniyā dhammā bhikkhūsu ṭhassanti, imesu ca sattasu aparihāniyesu dhammesu bhikkhū sandississanti, vuddhiyeva, bhikkhave, bhikkhūnaṃ pāṭikaṅkhā, no parihāni.</p>
<p><a class="sc" id="32"></a><a class="pts" id="pts2.79"></a><a class="ms" id="p_7D_273"></a><a class="msdiv" id="msdiv138"></a>Aparepi vo, bhikkhave, satta aparihāniye dhamme desessāmi … pe …. Yāvakīvañca, bhikkhave, bhikkhū saddhā bhavissanti … pe … hirimanā bhavissanti … ottappī bhavissanti … bahussutā bhavissanti … āraddhavīriyā bhavissanti … upaṭṭhitassatī bhavissanti … paññavanto bhavissanti, vuddhiyeva, bhikkhave, bhikkhūnaṃ pāṭikaṅkhā, no parihāni. Yāvakīvañca, bhikkhave, ime satta aparihāniyā dhammā bhikkhūsu ṭhassanti, imesu ca sattasu aparihāniyesu dhammesu bhikkhū sandississanti, vuddhiyeva, bhikkhave, bhikkhūnaṃ pāṭikaṅkhā, no parihāni.</p>
<p><a class="sc" id="33"></a><a class="ms" id="p_7D_274"></a><a class="msdiv" id="msdiv139"></a>Aparepi vo, bhikkhave, satta aparihāniye dhamme desessāmi, taṃ suṇātha, sādhukaṃ manasikarotha, bhāsissāmī”ti. “Evaṃ, bhante”ti kho te bhikkhū bhagavato paccassosuṃ. Bhagavā etadavoca: </p>
<p><a class="sc" id="34"></a><a class="wp" id="wp1.9"></a><a class="ms" id="p_7D_275"></a>“Yāvakīvañca, bhikkhave, bhikkhu sati­sam­boj­jhaṅ­gaṃ bhāvessanti … pe … dhamma­vicaya­sam­boj­jhaṅ­gaṃ bhāvessanti … vīriya­sam­boj­jhaṅ­gaṃ bhāvessanti … pīti­sam­boj­jhaṅ­gaṃ bhāvessanti … passad­dhi­sam­boj­jhaṅ­gaṃ bhāvessanti … samā­dhi­sam­boj­jhaṅ­gaṃ bhāvessanti … upekkhā­sam­boj­jhaṅ­gaṃ bhāvessanti, vuddhiyeva, bhikkhave, bhikkhūnaṃ pāṭikaṅkhā, no parihāni.</p>
<p><a class="sc" id="35"></a><a class="wp" id="wp1.10"></a><a class="ms" id="p_7D_276"></a>Yāvakīvañca, bhikkhave, ime satta aparihāniyā dhammā bhikkhūsu ṭhassanti, imesu ca sattasu aparihāniyesu dhammesu bhikkhū sandississanti, vuddhiyeva, bhikkhave, bhikkhūnaṃ pāṭikaṅkhā no parihāni.</p>
<p><a class="sc" id="36"></a><a class="ms" id="p_7D_277"></a><a class="msdiv" id="msdiv140"></a> Aparepi vo, bhikkhave, satta aparihāniye dhamme desessāmi, taṃ suṇātha, sādhukaṃ manasikarotha, bhāsissāmī”ti. “Evaṃ, bhante”ti kho te bhikkhū bhagavato paccassosuṃ. Bhagavā etadavoca:</p>
<p><a class="sc" id="37"></a><a class="ms" id="p_7D_278"></a>“Yāvakīvañca, bhikkhave, bhikkhū aniccasaññaṃ bhāvessanti … pe … anattasaññaṃ bhāvessanti … asubhasaññaṃ bhāvessanti … ādīnavasaññaṃ bhāvessanti … pahānasaññaṃ bhāvessanti … virāgasaññaṃ bhāvessanti … nirodhasaññaṃ bhāvessanti, vuddhiyeva, bhikkhave, bhikkhūnaṃ pāṭikaṅkhā, no parihāni.</p>
<p><a class="sc" id="38"></a><a class="pts" id="pts2.80"></a><a class="ms" id="p_7D_279"></a>Yāvakīvañca, bhikkhave, ime satta aparihāniyā dhammā bhikkhūsu ṭhassanti, imesu ca sattasu aparihāniyesu dhammesu bhikkhū sandississanti, vuddhiyeva, bhikkhave, bhikkhūnaṃ pāṭikaṅkhā, no parihāni.</p>
<p><a class="sc" id="39"></a><a class="wp" id="wp1.11"></a><a class="ms" id="p_7D_280"></a><a class="msdiv" id="msdiv141"></a>Cha vo, bhikkhave, aparihāniye dhamme desessāmi, taṃ suṇātha, sādhukaṃ manasikarotha, bhāsissāmī”ti. “Evaṃ, bhante”ti kho te bhikkhū bhagavato paccassosuṃ. Bhagavā etadavoca: </p>
<p><a class="sc" id="40"></a><a class="ms" id="p_7D_281"></a>“Yāvakīvañca, bhikkhave, bhikkhū mettaṃ kāyakammaṃ paccu­paṭṭhā­pessanti sabrahmacārīsu āvi ceva raho ca, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(1)</span></p>
<p><a class="sc" id="41"></a><a class="ms" id="p_7D_282"></a>Yāvakīvañca, bhikkhave, bhikkhū mettaṃ vacīkammaṃ paccu­paṭṭhā­pessanti … pe … mettaṃ manokammaṃ paccu­paṭṭhā­pessanti sabrahmacārīsu āvi ceva raho ca, vuddhiyeva, bhikkhave, bhikkhūnaṃ pāṭikaṅkhā, no parihāni. (2–3.)</p>
<p><a class="sc" id="42"></a><a class="ms" id="p_7D_283"></a>Yāvakīvañca, bhikkhave, bhikkhū, ye te lābhā dhammikā dhammaladdhā antamaso patta­pariyā­panna­mattampi tathārūpehi lābhehi appaṭi­vibhat­ta­bhogī bhavissanti sīlavantehi sabrahmacārīhi sādhāraṇabhogī, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(4)</span></p>
<p><a class="sc" id="43"></a><a class="ms" id="p_7D_284"></a>Yāvakīvañca, bhikkhave, bhikkhū yāni tāni sīlāni akhaṇḍāni acchiddāni asabalāni akammāsāni bhujissāni <span class="var" title="viññup­pasat­thāni (bj, km)" id="note101">viññū­pasat­thāni</span> aparāmaṭṭhāni samā­dhi­saṃ­vatta­ni­kāni tathārūpesu sīlesu sīla­sāmañ­ña­gatā viharissanti sabrahmacārīhi āvi ceva raho ca, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(5)</span></p>
<p><a class="sc" id="44"></a><a class="ms" id="p_7D_285"></a>Yāvakīvañca, bhikkhave, bhikkhū yāyaṃ diṭṭhi ariyā niyyānikā, niyyāti takkarassa sammā dukkhakkhayāya, tathārūpāya diṭṭhiyā diṭṭhi­sāmañ­ña­gatā viharissanti sabrahmacārīhi āvi ceva raho ca, vuddhiyeva, bhikkhave, bhikkhūnaṃ pāṭikaṅkhā, no parihāni. <span class="brnum">(6)</span></p>
<p><a class="sc" id="45"></a><a class="pts" id="pts2.81"></a><a class="ms" id="p_7D_286"></a>Yāvakīvañca, bhikkhave, ime cha aparihāniyā dhammā bhikkhūsu ṭhassanti, imesu ca chasu aparihāniyesu dhammesu bhikkhū sandississanti, vuddhiyeva, bhikkhave, bhikkhūnaṃ pāṭikaṅkhā, no parihānī”ti.</p>
<p class="endsection">()</p>
<p><a class="sc" id="46"></a><a class="wp" id="wp1.12"></a><a class="ms" id="p_7D_288"></a><a class="msdiv" id="msdiv142"></a>Tatra sudaṃ bhagavā rājagahe viharanto gijjhakūṭe pabbate etadeva bahulaṃ bhikkhūnaṃ dhammiṃ kathaṃ karoti: “iti sīlaṃ, iti samādhi, iti paññā. Sīla­pari­bhāvito samādhi mahapphalo hoti mahānisaṃso. Samā­dhi­pari­bhāvitā paññā mahapphalā hoti mahānisaṃsā. Paññā­pari­bhāvi­taṃ cittaṃ sammadeva āsavehi vimuccati, seyyathidaṃ—kāmāsavā, bhavāsavā, avijjāsavā”ti.</p>
<p><a class="sc" id="47"></a><a class="wp" id="wp1.13"></a><a class="ms" id="p_7D_289"></a><a class="msdiv" id="msdiv143"></a>Atha kho bhagavā rājagahe yathābhirantaṃ viharitvā āyasmantaṃ ānandaṃ āmantesi: “āyāmānanda, yena ambalaṭṭhikā tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi. Atha kho bhagavā mahatā ­bhik­khu­saṅ­ghena saddhiṃ yena ambalaṭṭhikā tadavasari. <a class="wp" id="wp1.14"></a>Tatra sudaṃ bhagavā amba­laṭṭhi­kā­yaṃ viharati rājāgārake. Tatrāpi sudaṃ bhagavā amba­laṭṭhi­kā­yaṃ viharanto rājāgārake etadeva bahulaṃ bhikkhūnaṃ dhammiṃ kathaṃ karoti: “iti sīlaṃ iti samādhi iti paññā. Sīla­pari­bhāvito samādhi mahapphalo hoti mahānisaṃso. Samā­dhi­pari­bhāvitā paññā mahapphalā hoti mahānisaṃsā. Paññā­pari­bhāvi­taṃ cittaṃ sammadeva āsavehi vimuccati, seyyathidaṃ—kāmāsavā, bhavāsavā, avijjāsavā”ti.</p>
<p><a class="sc" id="48"></a><a class="wp" id="wp1.15"></a><a class="ms" id="p_7D_290"></a><a class="msdiv" id="msdiv144"></a>Atha kho bhagavā amba­laṭṭhi­kā­yaṃ yathābhirantaṃ viharitvā āyasmantaṃ ānandaṃ āmantesi: “āyāmānanda, yena nāḷandā tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi. Atha kho bhagavā mahatā ­bhik­khu­saṅ­ghena saddhiṃ yena nāḷandā tadavasari, tatra sudaṃ bhagavā nāḷandāyaṃ viharati ­pāvāri­kam­ba­vane.</p>
<h2>4. Sāri­puttasī­hanāda</h2>
<p><a class="sc" id="49"></a><a class="wp" id="wp1.16"></a><a class="pts" id="pts2.82"></a><a class="ms" id="p_7D_291"></a><a class="msdiv" id="msdiv145"></a>Atha kho āyasmā sāriputto yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā sāriputto bhagavantaṃ etadavoca: “evaṃ pasanno ahaṃ, bhante, bhagavati; na cāhu na ca bhavissati na cetarahi vijjati añño samaṇo vā brāhmaṇo vā bhagavatā bhiyyo­bhiñña­taro yadidaṃ sambodhiyan”ti. “Uḷārā kho te ayaṃ, sāriputta, <span class="var" title="āsabhivācā (s1-3, km)" id="note103">āsabhī vācā</span> bhāsitā, ekaṃso gahito, sīhanādo nadito: ‘evaṃpasanno ahaṃ, bhante, bhagavati; na cāhu na ca bhavissati na cetarahi vijjati añño samaṇo vā brāhmaṇo vā bhagavatā bhiyyo­bhiñña­taro yadidaṃ sambodhiyan’ti.</p>
<p><a class="sc" id="50"></a><a class="ms" id="p_7D_292"></a>Kiṃ <span class="var" title="kiṃ nu (s1-3, km, pts1, mr)" id="note104">te</span>, sāriputta, ye te ahesuṃ atītamaddhānaṃ arahanto sammāsambuddhā, sabbe te bhagavanto cetasā ceto paricca viditā: ‘evaṃsīlā te bhagavanto ahesuṃ itipi, evaṃdhammā evaṃpaññā evaṃvihārī evaṃvimuttā te bhagavanto ahesuṃ itipī’”ti? “No hetaṃ, bhante”.</p>
<p><a class="sc" id="51"></a><a class="ms" id="p_7D_293"></a>“Kiṃ <span class="var" title="kiṃ pana (s1-3, km, pts1, mr)" id="note105">pana te</span>, sāriputta, ye te bhavissanti anāga­ta­maddhā­naṃ arahanto sammāsambuddhā, sabbe te bhagavanto cetasā ceto paricca viditā: ‘evaṃsīlā te bhagavanto bhavissanti itipi, evaṃdhammā evaṃpaññā evaṃvihārī evaṃvimuttā te bhagavanto bhavissanti itipī’”ti? “No hetaṃ, bhante”.</p>
<p><a class="sc" id="52"></a><a class="ms" id="p_7D_294"></a>“Kiṃ pana te, sāriputta, ahaṃ etarahi arahaṃ sammāsambuddho cetasā ceto paricca vidito: ‘evaṃsīlo bhagavā itipi, evaṃdhammo evaṃpañño evaṃvihārī evaṃvimutto bhagavā itipī’”ti? “No hetaṃ, bhante”.</p>
<p><a class="sc" id="53"></a><a class="pts" id="pts2.83"></a><a class="ms" id="p_7D_295"></a>“Ettha ca hi te, sāriputta, atī­tā­nāga­ta­pac­cup­pan­nesu arahantesu sammā­sambud­dhesu <span class="var" title="cetopariññāya ñāṇaṃ (s1-3, km) | cetasā ceto­pariyā­ya­ñāṇaṃ (mr)" id="note106">ceto­pariya­ñāṇaṃ</span> natthi. Atha kiñcarahi te ayaṃ, sāriputta, uḷārā āsabhī vācā bhāsitā, ekaṃso gahito, sīhanādo nadito: ‘evaṃpasanno ahaṃ, bhante, bhagavati; na cāhu na ca bhavissati na cetarahi vijjati añño samaṇo vā brāhmaṇo vā bhagavatā bhiyyo­bhiñña­taro yadidaṃ sambodhiyan’”ti?</p>
<p><a class="sc" id="54"></a><a class="wp" id="wp1.17"></a><a class="ms" id="p_7D_296"></a><a class="msdiv" id="msdiv146"></a>“Na kho me, bhante, atī­tā­nāga­ta­pac­cup­pan­nesu arahantesu sammā­sambud­dhesu ceto­pariya­ñāṇaṃ atthi, api ca me dhammanvayo vidito. Seyyathāpi, bhante, rañño paccantimaṃ nagaraṃ daḷhuddhāpaṃ daḷ­ha­pākā­ra­toraṇaṃ ekadvāraṃ, tatrassa dovāriko paṇḍito viyatto medhāvī aññātānaṃ nivāretā ñātānaṃ pavesetā. So tassa nagarassa samantā <span class="var" title="anucariyāya pathaṃ (s1-3, km)" id="note107">anu­pariyā­ya­pathaṃ</span> anukkamamāno na passeyya pākārasandhiṃ vā pākāravivaraṃ vā, antamaso biḷāra­nikkha­ma­na­mattampi. <span class="var" title="na passeyya tassa evamassa (s1-3, km)" id="note108">Tassa evamassa</span>: ‘ye kho keci oḷārikā pāṇā imaṃ nagaraṃ pavisanti vā nikkhamanti vā, sabbe te imināva dvārena pavisanti vā nikkhamanti vā’ti. Evameva kho me, bhante, dhammanvayo vidito: ‘ye te, bhante, ahesuṃ atītamaddhānaṃ arahanto sammāsambuddhā, sabbe te bhagavanto pañca nīvaraṇe pahāya cetaso upakkilese paññāya dubbalīkaraṇe catūsu satipaṭṭhānesu supa­tiṭṭhi­ta­cittā sattabojjhaṅge yathābhūtaṃ bhāvetvā anuttaraṃ sammāsambodhiṃ abhisam­bujjhiṃsu. Yepi te, bhante, bhavissanti anāga­ta­maddhā­naṃ arahanto sammāsambuddhā, sabbe te bhagavanto pañca nīvaraṇe pahāya cetaso upakkilese paññāya dubbalīkaraṇe catūsu satipaṭṭhānesu supa­tiṭṭhi­ta­cittā satta bojjhaṅge yathābhūtaṃ bhāvetvā anuttaraṃ sammāsambodhiṃ abhisam­bujjhis­santi. Bhagavāpi, bhante, etarahi arahaṃ sammāsambuddho pañca nīvaraṇe pahāya cetaso upakkilese paññāya dubbalīkaraṇe catūsu satipaṭṭhānesu supa­tiṭṭhi­ta­citto satta bojjhaṅge yathābhūtaṃ bhāvetvā anuttaraṃ sammāsambodhiṃ abhisambuddho’”ti.</p>
<p><a class="sc" id="55"></a><a class="wp" id="wp1.18"></a><a class="pts" id="pts2.84"></a><a class="ms" id="p_7D_297"></a><a class="msdiv" id="msdiv147"></a>Tatrapi sudaṃ bhagavā nāḷandāyaṃ viharanto ­pāvāri­kam­ba­vane etadeva bahulaṃ bhikkhūnaṃ dhammiṃ kathaṃ karoti: “iti sīlaṃ, iti samādhi, iti paññā. Sīla­pari­bhāvito samādhi mahapphalo hoti mahānisaṃso. Samā­dhi­pari­bhāvitā paññā mahapphalā hoti mahānisaṃsā. Paññā­pari­bhāvi­taṃ cittaṃ sammadeva āsavehi vimuccati, seyyathidaṃ—kāmāsavā, bhavāsavā, avijjāsavā”ti.</p>
<h2>5. Dussīlaādīnava</h2>
<p><a class="sc" id="56"></a><a class="wp" id="wp1.19"></a><a class="pts" id="pts2.85"></a><a class="ms" id="p_7D_298"></a><a class="msdiv" id="msdiv148"></a>Atha kho bhagavā nāḷandāyaṃ yathābhirantaṃ viharitvā āyasmantaṃ ānandaṃ āmantesi: “āyāmānanda, yena pāṭaligāmo tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi. Atha kho bhagavā mahatā ­bhik­khu­saṃ­ghena saddhiṃ yena pāṭaligāmo tadavasari. <a class="wp" id="wp1.20"></a>Assosuṃ kho pāṭaligāmikā upāsakā: “bhagavā kira pāṭaligāmaṃ anuppatto”ti. Atha kho pāṭaligāmikā upāsakā yena bhagavā tenu­pasaṅka­miṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinnā kho pāṭaligāmikā upāsakā bhagavantaṃ etadavocuṃ: “adhivāsetu no, bhante, bhagavā āvasathāgāran”ti. Adhivāsesi bhagavā tuṇhībhāvena. <a class="wp" id="wp1.21"></a>Atha kho pāṭaligāmikā upāsakā bhagavato adhivāsanaṃ viditvā uṭṭhāyāsanā bhagavantaṃ abhivādetvā padakkhiṇaṃ katvā yena āvasathāgāraṃ tenu­pasaṅka­miṃsu; upasaṅkamitvā <span class="var" title="sabba­san­tha­ri­taṃ santhataṃ (s1-3, km) | sabbasanthariṃ santhataṃ (mr)" id="note110">sabbasanthariṃ</span> āvasathāgāraṃ santharitvā āsanāni paññapetvā udakamaṇikaṃ patiṭṭhāpetvā telapadīpaṃ āropetvā yena bhagavā tenu­pasaṅka­miṃsu, upasaṅkamitvā bhagavantaṃ abhivādetvā ekamantaṃ aṭṭhaṃsu. Ekamantaṃ ṭhitā kho pāṭaligāmikā upāsakā bhagavantaṃ etadavocuṃ: “<span class="var" title="sabba­sattha­ri­san­tha­taṃ (bj) | sabbasanthariṃ santhataṃ (s1-3, pts1, mr) | sabba­san­tha­ri­taṃ santhataṃ (km)" id="note111">sabba­san­tha­ri­san­tha­taṃ</span>, bhante, āvasathāgāraṃ, āsanāni paññattāni, udakamaṇiko patiṭṭhāpito, telapadīpo āropito; yassadāni, bhante, bhagavā kālaṃ maññatī”ti. <a class="wp" id="wp1.22"></a>Atha kho bhagavā <span class="var" title="pubbaṇ­ha­samayaṃ (km)" id="note112">sāyanhasamayaṃ</span> nivāsetvā patta­cīvara­mādāya saddhiṃ ­bhik­khu­saṃ­ghena yena āvasathāgāraṃ tenupasaṅkami; upasaṅkamitvā pāde pakkhāletvā āvasathāgāraṃ pavisitvā majjhimaṃ thambhaṃ nissāya <span class="var" title="­purat­thi­mā­bhi­mukho (mr)" id="note113">purat­thā­bhi­mukho</span> nisīdi. Bhik­khu­saṃ­ghopi kho pāde pakkhāletvā āvasathāgāraṃ pavisitvā pacchimaṃ bhittiṃ nissāya purat­thā­bhi­mukho nisīdi bhagavantameva purakkhatvā. Pāṭaligāmikāpi kho upāsakā pāde pakkhāletvā āvasathāgāraṃ pavisitvā puratthimaṃ bhittiṃ nissāya pacchi­mā­bhi­mukhā nisīdiṃsu bhagavantameva purakkhatvā.</p>
<p class="endsection">()</p>
<p><a class="sc" id="57"></a><a class="wp" id="wp1.23"></a><a class="ms" id="p_7D_300"></a><a class="msdiv" id="msdiv149"></a>Atha kho bhagavā pāṭaligāmike upāsake āmantesi: “pañcime, gahapatayo, ādīnavā dussīlassa sīlavipattiyā. Katame pañca? Idha, gahapatayo, dussīlo sīlavipanno pamā­dādhika­ra­ṇaṃ mahatiṃ bhogajāniṃ nigacchati. Ayaṃ paṭhamo ādīnavo dussīlassa sīlavipattiyā.</p>
<p><a class="sc" id="58"></a><a class="ms" id="p_7D_301"></a>Puna caparaṃ, gahapatayo, dussīlassa sīlavipannassa pāpako kittisaddo abbhuggacchati. Ayaṃ dutiyo ādīnavo dussīlassa sīlavipattiyā.</p>
<p><a class="sc" id="59"></a><a class="ms" id="p_7D_302"></a>Puna caparaṃ, gahapatayo, dussīlo sīlavipanno yaññadeva parisaṃ upasaṅkamati— yadi khat­tiya­parisaṃ yadi brāhma­ṇa­parisaṃ yadi gaha­pati­parisaṃ yadi samaṇaparisaṃ—avisārado upasaṅkamati maṅkubhūto. Ayaṃ tatiyo ādīnavo dussīlassa sīlavipattiyā.</p>
<p><a class="sc" id="60"></a><a class="ms" id="p_7D_303"></a>Puna caparaṃ, gahapatayo, dussīlo sīlavipanno sammūḷho kālaṃ karoti. Ayaṃ catuttho ādīnavo dussīlassa sīlavipattiyā.</p>
<p><a class="sc" id="61"></a><a class="ms" id="p_7D_304"></a>Puna caparaṃ, gahapatayo, dussīlo sīlavipanno kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapajjati. Ayaṃ pañcamo ādīnavo dussīlassa sīlavipattiyā. Ime kho, gahapatayo, pañca ādīnavā dussīlassa sīlavipattiyā.</p>
<h2>6. Sīla­van­taā­nisaṃsa</h2>
<p><a class="sc" id="62"></a><a class="wp" id="wp1.24"></a><a class="pts" id="pts2.86"></a><a class="ms" id="p_7D_305"></a><a class="msdiv" id="msdiv150"></a>Pañcime, gahapatayo, ānisaṃsā sīlavato sīlasampadāya. Katame pañca? Idha, gahapatayo, sīlavā sīlasampanno appa­mā­dādhika­ra­ṇaṃ mahantaṃ bhogakkhandhaṃ adhigacchati. Ayaṃ paṭhamo ānisaṃso sīlavato sīlasampadāya.</p>
<p><a class="sc" id="63"></a><a class="ms" id="p_7D_306"></a>Puna caparaṃ, gahapatayo, sīlavato sīla­sam­pannassa kalyāṇo kittisaddo abbhuggacchati. Ayaṃ dutiyo ānisaṃso sīlavato sīlasampadāya.</p>
<p><a class="sc" id="64"></a><a class="ms" id="p_7D_307"></a>Puna caparaṃ, gahapatayo, sīlavā sīlasampanno yaññadeva parisaṃ upasaṅkamati— yadi khat­tiya­parisaṃ yadi brāhma­ṇa­parisaṃ yadi gaha­pati­parisaṃ yadi samaṇaparisaṃ visārado upasaṅkamati amaṅkubhūto. Ayaṃ tatiyo ānisaṃso sīlavato sīlasampadāya.</p>
<p><a class="sc" id="65"></a><a class="ms" id="p_7D_308"></a>Puna caparaṃ, gahapatayo, sīlavā sīlasampanno asammūḷho kālaṃ karoti. Ayaṃ catuttho ānisaṃso sīlavato sīlasampadāya.</p>
<p><a class="sc" id="66"></a><a class="ms" id="p_7D_309"></a>Puna caparaṃ, gahapatayo, sīlavā sīlasampanno kāyassa bhedā paraṃ maraṇā sugatiṃ saggaṃ lokaṃ upapajjati. Ayaṃ pañcamo ānisaṃso sīlavato sīlasampadāya. Ime kho, gahapatayo, pañca ānisaṃsā sīlavato sīlasampadāyā”ti.</p>
<p><a class="sc" id="67"></a><a class="wp" id="wp1.25"></a><a class="ms" id="p_7D_310"></a><a class="msdiv" id="msdiv151"></a>Atha kho bhagavā pāṭaligāmike upāsake bahudeva rattiṃ dhammiyā kathāya sandassetvā samādapetvā samuttejetvā sampahaṃsetvā uyyojesi: “abhikkantā kho, gahapatayo, ratti, yassadāni tumhe kālaṃ maññathā”ti. “Evaṃ, bhante”ti kho pāṭaligāmikā upāsakā bhagavato paṭissutvā uṭṭhāyāsanā bhagavantaṃ abhivādetvā padakkhiṇaṃ katvā pakkamiṃsu. Atha kho bhagavā acira­pakkan­tesu pāṭaligāmikesu upāsakesu suññāgāraṃ pāvisi.</p>
<h2><span class="var" title="pāṭalī­nagara­māpanaṃ (bj)" id="note115">7. Pāṭali­putta­nagara­māpana</span></h2>
<p><a class="sc" id="68"></a><a class="wp" id="wp1.26"></a><a class="pts" id="pts2.87"></a><a class="ms" id="p_7D_311"></a><a class="msdiv" id="msdiv152"></a> Tena kho pana samayena <span class="var" title="sunīdha­vassakārā (bj, km, pts1, mr)" id="note117">sunidha­vassakārā</span> maga­dha­mahā­mattā pāṭaligāme nagaraṃ māpenti vajjīnaṃ paṭibāhāya. Tena samayena sambahulā devatāyo <span class="var" title="sahas­sa­sahas­seva (bj udānaṭṭhakathā) | sahassasseva (pts1, mr) | sahassaseva (ṭīkāyaṃ pāṭhantaraṃ)" id="note118">sahasseva</span> pāṭaligāme vatthūni pariggaṇhanti. Yasmiṃ padese mahesakkhā devatā vatthūni pariggaṇhanti, mahesakkhānaṃ tattha raññaṃ rāja­mahā­mattā­naṃ cittāni namanti nivesanāni māpetuṃ. <a class="wp" id="wp1.27"></a>Yasmiṃ padese majjhimā devatā vatthūni pariggaṇhanti, majjhimānaṃ tattha raññaṃ rāja­mahā­mattā­naṃ cittāni namanti nivesanāni māpetuṃ. Yasmiṃ padese nīcā devatā vatthūni pariggaṇhanti, nīcānaṃ tattha raññaṃ rāja­mahā­mattā­naṃ cittāni namanti nivesanāni māpetuṃ. Addasā kho bhagavā dibbena cakkhunā visuddhena atik­kanta­mānusa­kena tā devatāyo sahasseva pāṭaligāme vatthūni parig­gaṇ­hantiyo. Atha kho bhagavā rattiyā paccūsasamayaṃ paccuṭṭhāya āyasmantaṃ ānandaṃ āmantesi:</p>
<p><a class="sc" id="69"></a><a class="pts" id="pts2.88"></a><a class="ms" id="p_7D_312"></a>“Ke nu <span class="var" title="ko nu kho (bj, s1-3, km, pts1, mr)" id="note119">kho</span>, ānanda, pāṭaligāme nagaraṃ <span class="var" title="māpeti (si) | māpetīti (s1-3, km, pts1, mr)" id="note120">māpentī”ti</span>? “Sunidha­vassakārā, bhante, maga­dha­mahā­mattā pāṭaligāme nagaraṃ māpenti vajjīnaṃ paṭibāhāyā”ti.<a class="wp" id="wp1.28"></a> “Seyyathāpi, ānanda, devehi tāvatiṃsehi saddhiṃ mantetvā; evameva kho, ānanda, sunidha­vassakārā maga­dha­mahā­mattā pāṭaligāme nagaraṃ māpenti vajjīnaṃ paṭibāhāya. Idhāhaṃ, ānanda, addasaṃ dibbena cakkhunā visuddhena atik­kanta­mānusa­kena sambahulā devatāyo sahasseva pāṭaligāme vatthūni parig­gaṇ­hantiyo. Yasmiṃ, ānanda, padese mahesakkhā devatā vatthūni pariggaṇhanti, mahesakkhānaṃ tattha raññaṃ rāja­mahā­mattā­naṃ cittāni namanti nivesanāni māpetuṃ. Yasmiṃ padese majjhimā devatā vatthūni pariggaṇhanti, majjhimānaṃ tattha raññaṃ rāja­mahā­mattā­naṃ cittāni namanti nivesanāni māpetuṃ. Yasmiṃ padese nīcā devatā vatthūni pariggaṇhanti, nīcānaṃ tattha raññaṃ rāja­mahā­mattā­naṃ cittāni namanti nivesanāni māpetuṃ. Yāvatā, ānanda, ariyaṃ āyatanaṃ yāvatā vaṇippatho idaṃ agganagaraṃ bhavissati pāṭaliputtaṃ puṭabhedanaṃ. Pāṭaliputtassa kho, ānanda, tayo antarāyā bhavissanti—aggito vā udakato vā mithubhedā vā”ti.</p>
<p><a class="sc" id="70"></a><a class="wp" id="wp1.29"></a><a class="ms" id="p_7D_313"></a><a class="msdiv" id="msdiv153"></a>Atha kho sunidha­vassakārā maga­dha­mahā­mattā yena bhagavā tenu­pasaṅka­miṃsu; upasaṅkamitvā bhagavatā saddhiṃ sammodiṃsu, sammodanīyaṃ kathaṃ sāraṇīyaṃ vītisāretvā ekamantaṃ aṭṭhaṃsu, ekamantaṃ ṭhitā kho sunidha­vassakārā maga­dha­mahā­mattā bhagavantaṃ etadavocuṃ: “adhivāsetu no bhavaṃ gotamo ajjatanāya bhattaṃ saddhiṃ ­bhik­khu­saṅ­ghenā”ti. Adhivāsesi bhagavā tuṇhībhāvena.<a class="wp" id="wp1.30"></a> Atha kho sunidha­vassakārā maga­dha­mahā­mattā bhagavato adhivāsanaṃ viditvā yena sako āvasatho tenu­pasaṅka­miṃsu; upasaṅkamitvā sake āvasathe paṇītaṃ khādanīyaṃ bhojanīyaṃ paṭiyādāpetvā bhagavato kālaṃ ārocāpesuṃ: “kālo, bho gotama, niṭṭhitaṃ bhattan”ti.</p>
<p><a class="sc" id="71"></a><a class="ms" id="p_7D_314"></a>Atha kho bhagavā pubbaṇ­ha­samayaṃ nivāsetvā patta­cīvara­mādāya saddhiṃ ­bhik­khu­saṅ­ghena yena suni­dhavas­sakārā­naṃ maga­dha­mahā­mattā­naṃ āvasatho tenupasaṅkami; upasaṅkamitvā paññatte āsane nisīdi. Atha kho sunidha­vassakārā maga­dha­mahā­mattā buddhap­pamu­khaṃ bhikkhusaṅghaṃ paṇītena khādanīyena bhojanīyena sahatthā santappesuṃ sampavāresuṃ. Atha kho sunidha­vassakārā maga­dha­mahā­mattā bhagavantaṃ bhuttāviṃ onīta­patta­pāṇiṃ aññataraṃ nīcaṃ āsanaṃ gahetvā ekamantaṃ nisīdiṃsu. <a class="wp" id="wp1.31"></a>Ekamantaṃ nisinne kho sunidha­vassakāre maga­dha­mahā­matte bhagavā imāhi gāthāhi anumodi: </p>
<blockquote class="gatha">
<p><a class="sc" id="72"></a><a class="ms" id="p_7D_315"></a>“Yasmiṃ padese kappeti,<br> vāsaṃ paṇḍitajātiyo;<br> Sīlavantettha bhojetvā,<br> saññate <span class="var" title="brahmacārino (s1-3, km)" id="note121">brahmacārayo</span>.</p>
<p><a class="sc" id="73"></a><a class="ms" id="p_7D_316"></a>Yā tattha devatā āsuṃ,<br> tāsaṃ dakkhiṇamādise;<br> Tā <span class="var" title="pūjitā pūjayanti naṃ (mr)" id="note122">pūjitā pūjayanti</span>,<br> mānitā mānayanti naṃ.
</p>
<p><a class="sc" id="74"></a><a class="pts" id="pts2.89"></a><a class="ms" id="p_7D_317"></a>Tato naṃ anukampanti,<br> mātā puttaṃva orasaṃ;<br> Deva­tā­nukam­pito poso,<br> sadā bhadrāni passatī”ti.
</p>
</blockquote>
<p><a class="sc" id="75"></a><a class="ms" id="p_7D_318"></a>Atha kho bhagavā sunidha­vassakāre maga­dha­mahā­matte imāhi gāthāhi anumoditvā uṭṭhāyāsanā pakkāmi.</p>
<p><a class="sc" id="76"></a><a class="wp" id="wp1.32"></a><a class="ms" id="p_7D_319"></a><a class="msdiv" id="msdiv154"></a> Tena kho pana samayena sunidha­vassakārā maga­dha­mahā­mattā bhagavantaṃ piṭṭhito piṭṭhito anubandhā honti: “yenajja samaṇo gotamo dvārena nikkhamissati, taṃ gotamadvāraṃ nāma bhavissati. Yena titthena gaṅgaṃ nadiṃ tarissati, taṃ gotamatitthaṃ nāma bhavissatī”ti.</p>
<p><a class="sc" id="77"></a><a class="ms" id="p_7D_320"></a>Atha kho bhagavā yena dvārena nikkhami, taṃ gotamadvāraṃ nāma ahosi. Atha kho bhagavā yena gaṅgā nadī tenupasaṅkami. <a class="wp" id="wp1.33"></a>Tena kho pana samayena gaṅgā nadī pūrā hoti samatittikā kākapeyyā. Appekacce manussā nāvaṃ pariyesanti, appekacce uḷumpaṃ pariyesanti, appekacce kullaṃ bandhanti <span class="var" title="orā (bj ^pi-tv-kd6#100 [Bhesaj­jak­khan­dhaka/ Sunidha­vassakā­ravat­thu]) | pārā (si, s1-3, km, mr) | aparā (pts1)" id="note124">apārā</span>, pāraṃ gantukāmā. Atha kho bhagavā—seyyathāpi nāma balavā puriso samiñjitaṃ vā bāhaṃ pasāreyya, pasāritaṃ vā bāhaṃ samiñjeyya; evameva—gaṅgāya nadiyā orimatīre antarahito pārimatīre paccuṭṭhāsi saddhiṃ ­bhik­khu­saṃ­ghena.</p>
<p><a class="sc" id="78"></a><a class="wp" id="wp1.34"></a><a class="ms" id="p_7D_321"></a>Addasā kho bhagavā te manusse appekacce nāvaṃ pariyesante appekacce uḷumpaṃ pariyesante appekacce kullaṃ bandhante apārā pāraṃ gantukāme.</p>
<p><a class="sc" id="79"></a><a class="ms" id="p_7D_322"></a>Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi: </p>
<blockquote class="gatha">
<p><a class="sc" id="80"></a><a class="ms" id="p_7D_323"></a>“Ye taranti aṇṇavaṃ saraṃ,<br> Setuṃ katvāna visajja pallalāni;<br> <span class="var" title="kullaṃ hi jano pabandhati (bj, pts1, mr) | kullaṃ jano ca bandhati (s1-3, km)" id="note125">Kullañhi jano bandhati</span>,<br> <span class="var" title="na tiṇṇā (mr)" id="note126">Tiṇṇā</span> medhāvino janā”ti.</p>
</blockquote>
<p class="endsection">Paṭha­ma­bhā­ṇavāro.</p>
<h2><span class="var" title="ariyasacca paṭivedhakathā (bj)" id="note128">8. Ariya­sacca­kathā</span></h2>
<p><a class="sc" id="81"></a><a class="wp" id="wp2.1"></a><a class="pts" id="pts2.90"></a><a class="ms" id="p_7D_325"></a><a class="msdiv" id="msdiv155"></a>Atha kho bhagavā āyasmantaṃ ānandaṃ āmantesi: “āyāmānanda, yena koṭigāmo tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi. Atha kho bhagavā mahatā ­bhik­khu­saṃ­ghena saddhiṃ yena koṭigāmo tadavasari. Tatra sudaṃ bhagavā koṭigāme viharati. <a class="wp" id="wp2.2"></a>Tatra kho bhagavā bhikkhū āmantesi:</p>
<p><a class="sc" id="82"></a><a class="ms" id="p_7D_326"></a> “Catunnaṃ, bhikkhave, ariyasaccānaṃ ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Katamesaṃ catunnaṃ? Dukkhassa, bhikkhave, ariyasaccassa ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Duk­kha­sa­muda­yassa, bhikkhave, ariyasaccassa ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Duk­kha­nirodhassa, bhikkhave, ariyasaccassa ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Duk­kha­nirodha­gāminiyā paṭipadāya, bhikkhave, ariyasaccassa ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Tayidaṃ, bhikkhave, dukkhaṃ ariyasaccaṃ anubuddhaṃ paṭividdhaṃ, <span class="var" title="dukkhasamudayo (bj, s1-3)" id="note130">duk­kha­sa­muda­yaṃ</span> ariyasaccaṃ anubuddhaṃ paṭividdhaṃ, <span class="var" title="dukkhanirodho (bj, s1-3)" id="note131">dukkhanirodhaṃ</span> ariyasaccaṃ anubuddhaṃ paṭividdhaṃ, duk­kha­nirodha­gāminī paṭipadā ariyasaccaṃ anubuddhaṃ paṭividdhaṃ, ucchinnā bhavataṇhā, khīṇā bhavanetti, natthi dāni punabbhavo”ti. <a class="wp" id="wp2.3"></a>Idamavoca bhagavā. Idaṃ vatvāna sugato athāparaṃ etadavoca satthā:</p>
<blockquote class="gatha">
<p><a class="sc" id="83"></a><a class="pts" id="pts2.91"></a><a class="ms" id="p_7D_327"></a>“Catunnaṃ ariyasaccānaṃ,<br> yathābhūtaṃ adassanā;<br> Saṃsitaṃ dīghamaddhānaṃ,<br> tāsu tāsveva jātisu.
</p>
<p><a class="sc" id="84"></a><a class="ms" id="p_7D_328"></a>Tāni etāni diṭṭhāni,<br> bhavanetti samūhatā;<br> Ucchinnaṃ mūlaṃ dukkhassa,<br> natthi dāni punabbhavo”ti.
</p>
</blockquote>
<p><a class="sc" id="85"></a><a class="wp" id="wp2.4"></a><a class="ms" id="p_7D_329"></a>Tatrapi sudaṃ bhagavā koṭigāme viharanto etadeva bahulaṃ bhikkhūnaṃ dhammiṃ kathaṃ karoti: “iti sīlaṃ, iti samādhi, iti paññā. Sīla­pari­bhāvito samādhi mahapphalo hoti mahānisaṃso. Samā­dhi­pari­bhāvitā paññā mahapphalā hoti mahānisaṃsā. Paññā­pari­bhāvi­taṃ cittaṃ sammadeva āsavehi vimuccati, seyyathidaṃ—kāmāsavā, bhavāsavā, avijjāsavā”ti.</p>
<h2><span class="var" title="dhammādasa dhammapariyāyo (bj)" id="note132">9. Anāvat­ti­dhamma­sam­bodhi­parā­yaṇa</span></h2>
<p><a class="sc" id="86"></a><a class="wp" id="wp2.5"></a><a class="pts" id="pts2.92"></a><a class="ms" id="p_7D_330"></a><a class="msdiv" id="msdiv156"></a>Atha kho bhagavā koṭigāme yathābhirantaṃ viharitvā āyasmantaṃ ānandaṃ āmantesi: “āyāmānanda, yena <span class="var" title="nādikā (bj, s1-3, km, pts1)" id="note133">nātikā</span> tenu­paṅ­kamissāmā”ti. “Evaṃ, bhante”ti kho āyasmā ānando bhagavato paccassosi. Atha kho bhagavā mahatā ­bhik­khu­saṃ­ghena saddhiṃ yena nātikā tadavasari. Tatrapi sudaṃ bhagavā nātike viharati giñjakāvasathe.<a class="wp" id="wp2.6"></a> Atha kho āyasmā ānando yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā ānando bhagavantaṃ etadavoca: “sāḷho nāma, bhante, bhikkhu nātike kālaṅkato, tassa kā gati, ko abhisamparāyo? Nandā nāma, bhante, bhikkhunī nātike kālaṅkatā, tassā kā gati, ko abhisamparāyo? Sudatto nāma, bhante, upāsako nātike kālaṅkato, tassa kā gati, ko abhisamparāyo? Sujātā nāma, bhante, upāsikā nātike kālaṅkatā, tassā kā gati, ko abhisamparāyo? <span class="var" title="kakudho (bj, s1-3, km, pts1)" id="note134">Kukkuṭo</span> nāma, bhante, upāsako nātike kālaṅkato, tassa kā gati, ko abhisamparāyo? <span class="var" title="kālimbo (bj) | kāraḷimbho (s1-3, km) | kāliṅgo (pts1)" id="note135">Kāḷimbo</span> nāma, bhante, upāsako … pe … nikaṭo nāma, bhante, upāsako … <span class="var" title="kaṭissabho (pts1)" id="note136">kaṭissaho</span> nāma, bhante, upāsako … tuṭṭho nāma, bhante, upāsako … santuṭṭho nāma, bhante, upāsako … <span class="var" title="bhaṭo (s1-3, km)" id="note137">bhaddo</span> nāma, bhante, upāsako … <span class="var" title="subhaṭo (s1-3, km)" id="note138">subhaddo</span> nāma, bhante, upāsako nātike kālaṅkato, tassa kā gati, ko abhisamparāyo”ti?</p>
<p><a class="sc" id="87"></a><a class="wp" id="wp2.7"></a><a class="pts" id="pts2.93"></a><a class="ms" id="p_7D_331"></a><a class="msdiv" id="msdiv157"></a>“Sāḷho, ānanda, bhikkhu āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja vihāsi. Nandā, ānanda, bhikkhunī pañcannaṃ orambhāgiyānaṃ saṃyojanānaṃ parikkhayā opapātikā tattha parinibbāyinī anāvattidhammā tasmā lokā. Sudatto, ānanda, upāsako tiṇṇaṃ saṃyojanānaṃ parikkhayā rāgado­samohā­naṃ tanuttā sakadāgāmī sakideva imaṃ lokaṃ āgantvā dukkhassantaṃ karissati. Sujātā, ānanda, upāsikā tiṇṇaṃ saṃyojanānaṃ parikkhayā sotāpannā avini­pāta­dhammā niyatā <span class="var" title="sam­bodhi­parā­yanā (s1-3, km, pts1, mr)" id="note139">sam­bodhi­parā­yaṇā</span>. Kukkuṭo, ānanda, upāsako pañcannaṃ orambhāgiyānaṃ saṃyojanānaṃ parikkhayā opapātiko tattha parinibbāyī anāvattidhammo tasmā lokā. Kāḷimbo, ānanda, upāsako … pe … nikaṭo, ānanda, upāsako … kaṭissaho, ānanda, upāsako … tuṭṭho, ānanda, upāsako … santuṭṭho, ānanda, upāsako … bhaddo, ānanda, upāsako … subhaddo, ānanda, upāsako pañcannaṃ orambhāgiyānaṃ saṃyojanānaṃ parikkhayā opapātiko tattha parinibbāyī anāvattidhammo tasmā lokā. Paropaññāsaṃ, ānanda, nātike upāsakā kālaṅkatā, pañcannaṃ orambhāgiyānaṃ saṃyojanānaṃ parikkhayā opapātikā tattha parinibbāyino anāvattidhammā tasmā lokā. <span class="var" title="chādhikā navuti (s1-3) | nādhikā navuti (km)" id="note140">Sādhikā navuti</span>, ānanda, nātike upāsakā kālaṅkatā tiṇṇaṃ saṃyojanānaṃ parikkhayā rāgado­samohā­naṃ tanuttā sakadāgāmino sakideva imaṃ lokaṃ āgantvā dukkhassantaṃ karissanti. <span class="var" title="dasātirekāni (s1-3, km)" id="note141">Sātirekāni</span>, ānanda, pañcasatāni nātike upāsakā kālaṅkatā, tiṇṇaṃ saṃyojanānaṃ parikkhayā sotāpannā avini­pāta­dhammā niyatā sam­bodhi­parā­yaṇā.</p>
<h2>10. Dhammā­dāsa­dhamma­pariyāya</h2>
<p><a class="sc" id="88"></a><a class="wp" id="wp2.8"></a><a class="ms" id="p_7D_332"></a><a class="msdiv" id="msdiv158"></a>Anacchariyaṃ kho panetaṃ, ānanda, yaṃ manussabhūto kālaṃ kareyya. <span class="var" title="tasmiṃ tasmiṃ kho (s1-3, km) | tasmiṃ tasmiṃ ce (pts1)" id="note142">Tasmiṃyeva</span> kālaṅkate tathāgataṃ upasaṅkamitvā etamatthaṃ pucchissatha, vihesā hesā, ānanda, tathāgatassa. Tasmātihānanda, dhammādāsaṃ nāma dhamma­pariyā­yaṃ desessāmi, yena samannāgato ariyasāvako ākaṅkhamāno attanāva attānaṃ byākareyya: ‘khīṇanirayomhi khīṇa­ti­racchā­na­yoni khīṇa­petti­visayo khīṇā­pāya­dugga­ti­vini­pāto, sotā­panno­hamasmi avini­pāta­dhammo niyato sam­bodhi­parā­yaṇo’ti.</p>
<p><a class="sc" id="89"></a><a class="wp" id="wp2.9"></a><a class="ms" id="p_7D_333"></a><a class="msdiv" id="msdiv159"></a>Katamo ca so, ānanda, dhammādāso dhammapariyāyo, yena samannāgato ariyasāvako ākaṅkhamāno attanāva attānaṃ byākareyya: ‘khīṇanirayomhi khīṇa­ti­racchā­na­yoni khīṇa­petti­visayo khīṇā­pāya­dugga­ti­vini­pāto, sotā­panno­hamasmi avini­pāta­dhammo niyato sam­bodhi­parā­yaṇo’ti?</p>
<p><a class="sc" id="90"></a><a class="ms" id="p_7D_334"></a>Idhānanda, ariyasāvako buddhe aveccap­pasā­dena samannāgato hoti: ‘itipi so bhagavā arahaṃ sammāsambuddho vij­jācara­ṇa­sam­panno sugato lokavidū anuttaro purisa­damma­sāra­thi satthā devamanussānaṃ buddho bhagavā’ti.</p>
<p><a class="sc" id="91"></a><a class="ms" id="p_7D_335"></a>Dhamme aveccap­pasā­dena samannāgato hoti: ‘svākkhāto bhagavatā dhammo sandiṭṭhiko akāliko ehipassiko opaneyyiko paccattaṃ veditabbo viññūhī’ti.</p>
<p><a class="sc" id="92"></a><a class="pts" id="pts2.94"></a><a class="ms" id="p_7D_336"></a>Saṅghe aveccap­pasā­dena samannāgato hoti: ‘suppaṭipanno bhagavato sāvakasaṅgho, ujuppaṭipanno bhagavato sāvakasaṅgho, ñāyappaṭipanno bhagavato sāvakasaṅgho, sāmīcip­paṭi­panno bhagavato sāvakasaṅgho yadidaṃ cattāri purisayugāni aṭṭha purisapuggalā, esa bhagavato sāvakasaṅgho āhuneyyo pāhuneyyo dakkhiṇeyyo añjalikaraṇīyo anuttaraṃ puññakkhettaṃ lokassā’ti.</p>
<p><a class="sc" id="93"></a><a class="ms" id="p_7D_337"></a>Ariyakantehi sīlehi samannāgato hoti akhaṇḍehi acchiddehi asabalehi akammāsehi bhujissehi viññū­pasat­thehi aparāmaṭṭhehi samā­dhi­saṃ­vatta­ni­kehi.</p>
<p><a class="sc" id="94"></a><a class="ms" id="p_7D_338"></a>Ayaṃ kho so, ānanda, dhammādāso dhammapariyāyo, yena samannāgato ariyasāvako ākaṅkhamāno attanāva attānaṃ byākareyya: ‘khīṇanirayomhi khīṇa­ti­racchā­na­yoni khīṇa­petti­visayo khīṇā­pāya­dugga­ti­vini­pāto, sotā­panno­hamasmi avini­pāta­dhammo niyato sam­bodhi­parā­yaṇo’”ti.</p>
<p><a class="sc" id="95"></a><a class="wp" id="wp2.10"></a><a class="ms" id="p_7D_339"></a>Tatrapi sudaṃ bhagavā nātike viharanto giñjakāvasathe etadeva bahulaṃ bhikkhūnaṃ dhammiṃ kathaṃ karoti: “Iti sīlaṃ iti samādhi iti paññā. Sīla­pari­bhāvito samādhi mahapphalo hoti mahānisaṃso. Samā­dhi­pari­bhāvitā paññā mahapphalā hoti mahānisaṃsā. Paññā­pari­bhāvi­taṃ cittaṃ sammadeva āsavehi vimuccati, seyyathidaṃ—kāmāsavā, bhavāsavā, avijjāsavā”ti.</p>
<p class="endsection">()</p>
<p><a class="sc" id="96"></a><a class="wp" id="wp2.11"></a><a class="ms" id="p_7D_341"></a><a class="msdiv" id="msdiv160"></a>Atha kho bhagavā nātike yathābhirantaṃ viharitvā āyasmantaṃ ānandaṃ āmantesi: “āyāmānanda, yena vesālī tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi. Atha kho bhagavā mahatā ­bhik­khu­saṅ­ghena saddhiṃ yena vesālī tadavasari. Tatra sudaṃ bhagavā vesāliyaṃ viharati ambapālivane.<a class="wp" id="wp2.12"></a> Tatra kho bhagavā bhikkhū āmantesi: </p>
<p><a class="sc" id="97"></a><a class="pts" id="pts2.95"></a><a class="ms" id="p_7D_342"></a>“Sato, bhikkhave, bhikkhu vihareyya sampajāno, ayaṃ vo amhākaṃ anusāsanī. Kathañca, bhikkhave, bhikkhu sato hoti? Idha, bhikkhave, bhikkhu kāye kāyānupassī viharati ātāpī sampajāno satimā vineyya loke abhij­jhā­do­manas­saṃ. Vedanāsu vedanānupassī … pe … citte cittānupassī … pe … dhammesu dhammānupassī viharati ātāpī sampajāno satimā vineyya loke abhij­jhā­do­manas­saṃ. Evaṃ kho, bhikkhave, bhikkhu sato hoti.</p>
<p><a class="sc" id="98"></a><a class="wp" id="wp2.13"></a><a class="ms" id="p_7D_343"></a>Kathañca, bhikkhave, bhikkhu sampajāno hoti? Idha, bhikkhave, bhikkhu abhikkante paṭikkante sampajānakārī hoti, ālokite vilokite sampajānakārī hoti, samiñjite pasārite sampajānakārī hoti, saṅghā­ṭi­patta­cīvara­dhāraṇe sampajānakārī hoti, asite pīte khāyite sāyite sampajānakārī hoti, uccāra­passā­va­kamme sampajānakārī hoti, gate ṭhite nisinne sutte jāgarite bhāsite tuṇhībhāve sampajānakārī hoti. Evaṃ kho, bhikkhave, bhikkhu sampajāno hoti. Sato, bhikkhave, bhikkhu vihareyya sampajāno, ayaṃ vo amhākaṃ anusāsanī”ti.</p>
<h2><span class="var" title="ambapālī ārāma­paṭig­gaha­naṃ (bj)" id="note144">11. Ambapālīgaṇikā</span></h2>
<p><a class="sc" id="99"></a><a class="wp" id="wp2.14"></a><a class="ms" id="p_7D_344"></a><a class="msdiv" id="msdiv161"></a> Assosi kho ambapālī gaṇikā: “bhagavā kira vesāliṃ anuppatto vesāliyaṃ viharati mayhaṃ ambavane”ti. Atha kho ambapālī gaṇikā bhaddāni bhaddāni yānāni yojāpetvā bhaddaṃ bhaddaṃ yānaṃ abhiruhitvā bhaddehi bhaddehi yānehi vesāliyā niyyāsi. Yena sako ārāmo tena pāyāsi. Yāvatikā yānassa bhūmi, yānena gantvā, yānā paccorohitvā pattikāva yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho ambapāliṃ gaṇikaṃ bhagavā dhammiyā kathāya sandassesi samādapesi samuttejesi sampahaṃsesi. Atha kho ambapālī gaṇikā bhagavatā dhammiyā kathāya sandassitā samādapitā samuttejitā sampahaṃsitā bhagavantaṃ etadavoca: “adhivāsetu me, bhante, bhagavā svātanāya bhattaṃ saddhiṃ ­bhik­khu­saṃ­ghenā”ti. Adhivāsesi bhagavā tuṇhībhāvena. Atha kho ambapālī gaṇikā bhagavato adhivāsanaṃ viditvā uṭṭhāyāsanā bhagavantaṃ abhivādetvā padakkhiṇaṃ katvā pakkāmi.</p>
<p><a class="sc" id="100"></a><a class="wp" id="wp2.15"></a><a class="pts" id="pts2.96"></a><a class="ms" id="p_7D_345"></a> Assosuṃ kho vesālikā licchavī: “bhagavā kira vesāliṃ anuppatto vesāliyaṃ viharati ambapālivane”ti. Atha kho te licchavī bhaddāni bhaddāni yānāni yojāpetvā bhaddaṃ bhaddaṃ yānaṃ abhiruhitvā bhaddehi bhaddehi yānehi vesāliyā niyyiṃsu. Tatra ekacce licchavī nīlā honti nīlavaṇṇā nīlavatthā nīlālaṅkārā, ekacce licchavī pītā honti pītavaṇṇā pītavatthā pītālaṅkārā, ekacce licchavī lohitā honti lohitavaṇṇā lohitavatthā lohitālaṅkārā, ekacce licchavī odātā honti odātavaṇṇā odātavatthā odātālaṅkārā. <a class="wp" id="wp2.16"></a>Atha kho ambapālī gaṇikā daharānaṃ daharānaṃ licchavīnaṃ akkhena akkhaṃ cakkena cakkaṃ yugena yugaṃ <span class="var" title="parivattesi (^pi-tv-kd6#116 [Bhesaj­jak­khan­dhaka/ Licchavīvatthu])" id="note147">paṭivaṭṭesi</span>. Atha kho te licchavī ambapāliṃ gaṇikaṃ etadavocuṃ: “kiṃ, je ambapāli, daharānaṃ daharānaṃ licchavīnaṃ akkhena akkhaṃ cakkena cakkaṃ yugena yugaṃ paṭivaṭṭesī”ti? “Tathā hi pana me, ayyaputtā, bhagavā nimantito svātanāya bhattaṃ saddhiṃ ­bhik­khu­saṃ­ghenā”ti. “Dehi, je ambapāli, <span class="var" title="ekaṃ (mr)" id="note148">etaṃ</span> bhattaṃ satasahassenā”ti. “Sacepi me, ayyaputtā, vesāliṃ sāhāraṃ <span class="var" title="dajjeyyātha (^pi-tv-kd6#116 [Bhesaj­jak­khan­dhaka/ Licchavīvatthu])" id="note149">dassatha</span>, <span class="var" title="evaṃ mahantaṃ (bj, pts1) | evaṃpi mahantaṃ (s1-3, km)" id="note150">evamahaṃ taṃ</span> <span class="var" title="neva dajjāhaṃ taṃ bhattanti (^pi-tv-kd6#116 [Bhesaj­jak­khan­dhaka/ Licchavīvatthu])" id="note151">bhattaṃ na dassāmī”ti</span>. Atha kho te licchavī aṅguliṃ phoṭesuṃ: “<span class="var" title="jitamhā (bahūsu)" id="note152">jitamha</span> <span class="var" title="\" jitamh vata bho ambap va km id="note153">vata bho ambakāya, jitamha vata bho ambakāyā”ti</span>.</p>
<p><a class="sc" id="101"></a><a class="pts" id="pts2.97"></a><a class="ms" id="p_7D_346"></a>Atha kho te licchavī yena ambapālivanaṃ tena pāyiṃsu. <a class="wp" id="wp2.17"></a>Addasā kho bhagavā te licchavī dūratova āgacchante. Disvāna bhikkhū āmantesi: “<span class="var" title="yehi (^pi-tv-kd6#116 [Bhesaj­jak­khan­dhaka/ Licchavīvatthu])" id="note154">yesaṃ</span>, bhikkhave, bhikkhūnaṃ devā tāvatiṃsā adiṭṭhapubbā, oloketha, bhikkhave, ­liccha­vi­parisaṃ; apaloketha, bhikkhave, ­liccha­vi­parisaṃ; upasaṃharatha, bhikkhave, ­liccha­vi­parisaṃ—tāvatiṃ­sa­sadisan”ti. <a class="wp" id="wp2.18"></a>Atha kho te licchavī yāvatikā yānassa bhūmi, yānena gantvā, yānā paccorohitvā pattikāva yena bhagavā tenu­pasaṅka­miṃsu; upasaṅkamitvā bhagavantaṃ abhivādetvā ekamantaṃ nisīdiṃsu. Ekamantaṃ nisinne kho te licchavī bhagavā dhammiyā kathāya sandassesi samādapesi samuttejesi sampahaṃsesi. Atha kho te licchavī bhagavatā dhammiyā kathāya sandassitā samādapitā samuttejitā sampahaṃsitā bhagavantaṃ etadavocuṃ: “adhivāsetu no, bhante, bhagavā svātanāya bhattaṃ saddhiṃ ­bhik­khu­saṃ­ghenā”ti. Atha kho bhagavā te licchavī etadavoca: “<span class="var" title="adhivāsitaṃ (s1-3, km)" id="note155">adhivutthaṃ</span> kho me, licchavī, svātanāya ambapāliyā gaṇikāya bhattan”ti. Atha kho te licchavī aṅguliṃ phoṭesuṃ: “jitamha vata bho ambakāya, jitamha vata bho ambakāyā”ti. Atha kho te licchavī bhagavato bhāsitaṃ abhinanditvā anumoditvā uṭṭhāyāsanā bhagavantaṃ abhivādetvā padakkhiṇaṃ katvā pakkamiṃsu.</p>
<p><a class="sc" id="102"></a><a class="wp" id="wp2.19"></a><a class="pts" id="pts2.98"></a><a class="ms" id="p_7D_347"></a><a class="msdiv" id="msdiv162"></a>Atha kho ambapālī gaṇikā tassā rattiyā accayena sake ārāme paṇītaṃ khādanīyaṃ bhojanīyaṃ paṭiyādāpetvā bhagavato kālaṃ ārocāpesi: “kālo, bhante, niṭṭhitaṃ bhattan”ti. Atha kho bhagavā pubbaṇ­ha­samayaṃ nivāsetvā patta­cīvara­mādāya saddhiṃ ­bhik­khu­saṅ­ghena yena ambapāliyā gaṇikāya nivesanaṃ tenupasaṅkami; upasaṅkamitvā paññatte āsane nisīdi. Atha kho ambapālī gaṇikā buddhap­pamu­khaṃ bhikkhusaṅghaṃ paṇītena khādanīyena bhojanīyena sahatthā santappesi sampavāresi. Atha kho ambapālī gaṇikā bhagavantaṃ bhuttāviṃ onīta­patta­pāṇiṃ aññataraṃ nīcaṃ āsanaṃ gahetvā ekamantaṃ nisīdi. Ekamantaṃ nisinnā kho ambapālī gaṇikā bhagavantaṃ etadavoca: “imāhaṃ, bhante, ārāmaṃ buddhap­pamu­khassa ­bhik­khu­saṅghassa dammī”ti. Paṭiggahesi bhagavā ārāmaṃ. Atha kho bhagavā ambapāliṃ gaṇikaṃ dhammiyā kathāya sandassetvā samādapetvā samuttejetvā sampahaṃsetvā uṭṭhāyāsanā pakkāmi.</p>
<p><a class="sc" id="103"></a><a class="wp" id="wp2.20"></a><a class="ms" id="p_7D_348"></a>Tatrapi sudaṃ bhagavā vesāliyaṃ viharanto ambapālivane etadeva bahulaṃ bhikkhūnaṃ dhammiṃ kathaṃ karoti: “iti sīlaṃ, iti samādhi, iti paññā. Sīla­pari­bhāvito samādhi mahapphalo hoti mahānisaṃso. Samā­dhi­pari­bhāvitā paññā mahapphalā hoti mahānisaṃsā. Paññā­pari­bhāvi­taṃ cittaṃ sammadeva āsavehi vimuccati, seyyathidaṃ—kāmāsavā, bhavāsavā, avijjāsavā”ti.</p>
<h2><span class="var" title="beluvagāme jīvitasaṅkhāra-adhiṭṭhānaṃ (bj)" id="note156">12. Veḷu­vagāma­vas­sūpaga­mana</span></h2>
<p><a class="sc" id="104"></a><a class="wp" id="wp2.21"></a><a class="pts" id="pts2.99"></a><a class="ms" id="p_7D_349"></a><a class="msdiv" id="msdiv163"></a>Atha kho bhagavā ambapālivane yathābhirantaṃ viharitvā āyasmantaṃ ānandaṃ āmantesi: “āyāmānanda, yena <span class="var" title="beluvagāmako (bj, pts1)" id="note157">veḷuvagāmako</span> tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi. Atha kho bhagavā mahatā ­bhik­khu­saṃ­ghena saddhiṃ yena veḷuvagāmako tadavasari. Tatra sudaṃ bhagavā veḷuvagāmake viharati. <a class="wp" id="wp2.22"></a>Tatra kho bhagavā bhikkhū āmantesi: “etha tumhe, bhikkhave, samantā vesāliṃ yathāmittaṃ yathā­sandiṭ­ṭhaṃ yathā­sam­bhat­taṃ <span class="var" title="upagacchatha (s1-3, km)" id="note159">vassaṃ upetha</span>. Ahaṃ pana idheva veḷuvagāmake vassaṃ upagacchāmī”ti. “Evaṃ, bhante”ti kho te bhikkhū bhagavato paṭissutvā samantā vesāliṃ yathāmittaṃ yathā­sandiṭ­ṭhaṃ yathā­sam­bhat­taṃ vassaṃ upagacchiṃsu. Bhagavā pana tattheva veḷuvagāmake vassaṃ upagacchi.</p>
<p><a class="sc" id="105"></a><a class="wp" id="wp2.23"></a><a class="ms" id="p_7D_350"></a><a class="msdiv" id="msdiv164"></a>Atha kho bhagavato vassūpagatassa kharo ābādho uppajji, bāḷhā vedanā vattanti māraṇantikā. Tā sudaṃ bhagavā sato sampajāno adhivāsesi avihaññamāno. Atha kho bhagavato etadahosi: “na kho metaṃ patirūpaṃ, yvāhaṃ anāmantetvā upaṭṭhāke anapaloketvā bhikkhusaṃghaṃ pari­nib­bā­yey­yaṃ. Yannūnāhaṃ imaṃ ābādhaṃ vīriyena paṭipaṇāmetvā jīvita­saṅ­khā­raṃ adhiṭṭhāya vihareyyan”ti. <a class="wp" id="wp2.24"></a>Atha kho bhagavā taṃ ābādhaṃ vīriyena paṭipaṇāmetvā jīvita­saṅ­khā­raṃ adhiṭṭhāya vihāsi. Atha kho bhagavato so ābādho paṭippassambhi. Atha kho bhagavā <span class="var" title="gilānavuṭṭhito (saddanīti)" id="note160">gilānā vuṭṭhito</span> aciravuṭṭhito gelaññā vihārā nikkhamma vihāra­pacchā­yā­yaṃ paññatte āsane nisīdi. Atha kho āyasmā ānando yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā ānando bhagavantaṃ etadavoca: “diṭṭho me, bhante, bhagavato phāsu; diṭṭhaṃ me, bhante, bhagavato khamanīyaṃ, api ca me, bhante, madhurakajāto viya kāyo. Disāpi me na pakkhāyanti; dhammāpi maṃ na paṭibhanti bhagavato gelaññena, api ca me, bhante, ahosi kācideva assāsamattā: ‘na tāva bhagavā pari­nib­bā­yis­sati, na yāva bhagavā bhikkhusaṃghaṃ ārabbha kiñcideva udāharatī’”ti.</p>
<p><a class="sc" id="106"></a><a class="wp" id="wp2.25"></a><a class="pts" id="pts2.100"></a><a class="ms" id="p_7D_351"></a><a class="msdiv" id="msdiv165"></a>“Kiṃ panānanda, bhikkhusaṃgho mayi <span class="var" title="paccāsiṃsati (bj, s1-3, km, pts1)" id="note161">paccāsīsati</span>? Desito, ānanda, mayā dhammo anantaraṃ abāhiraṃ karitvā. Natthānanda, tathāgatassa dhammesu ācariyamuṭṭhi. Yassa nūna, ānanda, evamassa: ‘ahaṃ bhikkhusaṃghaṃ pariharissāmī’ti vā ‘mamuddesiko bhikkhusaṃgho’ti vā, so nūna, ānanda, bhikkhusaṃghaṃ ārabbha kiñcideva udāhareyya. Tathāgatassa kho, ānanda, na evaṃ hoti: ‘ahaṃ bhikkhusaṃghaṃ pariharissāmī’ti vā ‘mamuddesiko bhikkhusaṃgho’ti vā. <span class="var" title="sa kiṃ (bj) | kiṃ (pts1)" id="note164">Sakiṃ</span>, ānanda, tathāgato bhikkhusaṃghaṃ ārabbha kiñcideva udāharissati. Ahaṃ kho panānanda, etarahi jiṇṇo vuddho mahallako addhagato vayo anuppatto. Āsītiko me vayo vattati. Seyyathāpi, ānanda, jajjarasakaṭaṃ <span class="var" title="vek­kha­mis­sa­kena (bj) | veḷumissakena (s1-3, km) | veghamissakena (pts1) | vekhamissakena (mr)" id="note165">veṭhamissakena</span> yāpeti; evameva kho, ānanda, veṭhamissakena maññe tathāgatassa kāyo yāpeti. Yasmiṃ, ānanda, samaye tathāgato sabba­nimittā­naṃ amanasikārā ekaccānaṃ vedanānaṃ nirodhā animittaṃ cetosamādhiṃ upasampajja viharati, phāsutaro, ānanda, tasmiṃ samaye tathāgatassa kāyo hoti. <a class="wp" id="wp2.26"></a>Tasmātihānanda, attadīpā viharatha attasaraṇā anaññasaraṇā, dhammadīpā dhammasaraṇā anaññasaraṇā. Kathañcānanda, bhikkhu attadīpo viharati attasaraṇo anaññasaraṇo, dhammadīpo dhammasaraṇo anaññasaraṇo? Idhānanda, bhikkhu kāye kāyānupassī viharati atāpī sampajāno satimā, vineyya loke abhij­jhā­do­manas­saṃ. Vedanāsu … pe … citte … pe … dhammesu dhammānupassī viharati ātāpī sampajāno satimā, vineyya loke abhij­jhā­do­manas­saṃ. Evaṃ kho, ānanda, bhikkhu attadīpo viharati attasaraṇo anaññasaraṇo, dhammadīpo dhammasaraṇo anaññasaraṇo. Ye hi keci, ānanda, etarahi vā mama vā accayena attadīpā viharissanti attasaraṇā anaññasaraṇā, dhammadīpā dhammasaraṇā anaññasaraṇā, tamatagge me te, ānanda, bhikkhū bhavissanti ye keci sikkhākāmā”ti.</p>
<p class="endsection">Dutiya­bhā­ṇavāro.</p>
<h2>13. Nimit­tobhāsa­kathā</h2>
<p><a class="sc" id="107"></a><a class="wp" id="wp3.1"></a><a class="pts" id="pts2.102"></a><a class="ms" id="p_7D_353"></a><a class="msdiv" id="msdiv166"></a> Atha kho bhagavā pubbaṇ­ha­samayaṃ nivāsetvā patta­cīvara­mādāya vesāliṃ piṇḍāya pāvisi. Vesāliyaṃ piṇḍāya caritvā pacchābhattaṃ piṇḍa­pāta­paṭik­kanto āyasmantaṃ ānandaṃ āmantesi: “gaṇhāhi, ānanda, nisīdanaṃ, yena <span class="var" title="pāvālaṃ cetiyaṃ (s1-3, km)" id="note167">cāpālaṃ cetiyaṃ</span> tenu­pasaṅka­mis­sāma divā vihārāyā”ti. “Evaṃ, bhante”ti kho āyasmā ānando bhagavato paṭissutvā nisīdanaṃ ādāya bhagavantaṃ piṭṭhito piṭṭhito anubandhi.<a class="wp" id="wp3.2"></a> Atha kho bhagavā yena cāpālaṃ cetiyaṃ tenupasaṅkami; upasaṅkamitvā paññatte āsane nisīdi. Āyasmāpi kho ānando bhagavantaṃ abhivādetvā ekamantaṃ nisīdi.</p>
<p><a class="sc" id="108"></a><a class="pts" id="pts2.103"></a><a class="ms" id="p_7D_354"></a><a class="msdiv" id="msdiv167"></a>Ekamantaṃ nisinnaṃ kho āyasmantaṃ ānandaṃ bhagavā etadavoca: “ramaṇīyā, ānanda, vesālī, ramaṇīyaṃ udenaṃ cetiyaṃ, ramaṇīyaṃ gotamakaṃ cetiyaṃ, ramaṇīyaṃ <span class="var" title="sattamba (bj) | sattambakaṃ (pts1)" id="note168">sattambaṃ</span> cetiyaṃ, ramaṇīyaṃ bahuputtaṃ cetiyaṃ, ramaṇīyaṃ sārandadaṃ cetiyaṃ, ramaṇīyaṃ cāpālaṃ cetiyaṃ. <a class="wp" id="wp3.3"></a>Yassa kassaci, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ vā. Tathāgatassa kho, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno, ānanda, tathāgato kappaṃ vā tiṭṭheyya kappāvasesaṃ vā”ti. <a class="wp" id="wp3.4"></a>Evampi kho āyasmā ānando bhagavatā oḷārike nimitte kayiramāne oḷārike obhāse kayiramāne nāsakkhi paṭivijjhituṃ; na bhagavantaṃ yāci: “tiṭṭhatu, bhante, bhagavā kappaṃ, tiṭṭhatu sugato kappaṃ bahujanahitāya bahu­jana­su­khāya lokānukampāya atthāya hitāya sukhāya devamanussānan”ti, yathā taṃ mārena pari­yuṭ­ṭhi­ta­citto.</p>
<p><a class="sc" id="109"></a><a class="wp" id="wp3.5"></a><a class="pts" id="pts2.104"></a><a class="ms" id="p_7D_355"></a>Dutiyampi kho bhagavā … pe … tatiyampi kho bhagavā āyasmantaṃ ānandaṃ āmantesi: “ramaṇīyā, ānanda, vesālī, ramaṇīyaṃ udenaṃ cetiyaṃ, ramaṇīyaṃ gotamakaṃ cetiyaṃ, ramaṇīyaṃ sattambaṃ cetiyaṃ, ramaṇīyaṃ bahuputtaṃ cetiyaṃ, ramaṇīyaṃ sārandadaṃ cetiyaṃ, ramaṇīyaṃ cāpālaṃ cetiyaṃ. Yassa kassaci, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ vā. Tathāgatassa kho, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno, ānanda, tathāgato kappaṃ vā tiṭṭheyya kappāvasesaṃ vā”ti. Evampi kho āyasmā ānando bhagavatā oḷārike nimitte kayiramāne oḷārike obhāse kayiramāne nāsakkhi paṭivijjhituṃ; na bhagavantaṃ yāci: “tiṭṭhatu, bhante, bhagavā kappaṃ, tiṭṭhatu sugato kappaṃ bahujanahitāya bahu­jana­su­khāya lokānukampāya atthāya hitāya sukhāya devamanussānan”ti, yathā taṃ mārena pari­yuṭ­ṭhi­ta­citto. <a class="wp" id="wp3.6"></a>Atha kho bhagavā āyasmantaṃ ānandaṃ āmantesi: “gaccha tvaṃ, ānanda, yassadāni kālaṃ maññasī”ti. “Evaṃ, bhante”ti kho āyasmā ānando bhagavato paṭissutvā uṭṭhāyāsanā bhagavantaṃ abhivādetvā padakkhiṇaṃ katvā avidūre aññatarasmiṃ rukkhamūle nisīdi.</p>
<h2>14. Māra­yācana­ka­thā</h2>
<p><a class="sc" id="110"></a><a class="wp" id="wp3.7"></a><a class="pts" id="pts2.105"></a><a class="ms" id="p_7D_356"></a><a class="msdiv" id="msdiv168"></a>Atha kho māro pāpimā acirapakkante āyasmante ānande yena bhagavā tenupasaṅkami; upasaṅkamitvā ekamantaṃ aṭṭhāsi. Ekamantaṃ ṭhito kho māro pāpimā bhagavantaṃ etadavoca: “parinibbātu dāni, bhante, bhagavā, parinibbātu sugato, pari­nib­bā­na­kālo dāni, bhante, bhagavato. Bhāsitā kho panesā, bhante, bhagavatā vācā: ‘na tāvāhaṃ, pāpima, pari­nib­bā­yis­sāmi, yāva me bhikkhū na sāvakā bhavissanti viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cārino, sakaṃ ācariyakaṃ uggahetvā ācikkhissanti desessanti paññapessanti paṭṭhapessanti vivarissanti vibhajissanti <span class="var" title="uttānika­ris­santi (pts1) | uttāniṃ karissanti (mr)" id="note170">uttānīka­ris­santi</span>, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessantī’ti. <a class="wp" id="wp3.8"></a>Etarahi kho pana, bhante, bhikkhū bhagavato sāvakā viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cārino, sakaṃ ācariyakaṃ uggahetvā ācikkhanti desenti paññapenti paṭṭhapenti vivaranti vibhajanti uttānīkaronti, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desenti. Parinibbātu dāni, bhante, bhagavā, parinibbātu sugato, pari­nib­bā­na­kālo dāni, bhante, bhagavato.</p>
<p><a class="sc" id="111"></a><a class="ms" id="p_7D_357"></a>Bhāsitā kho panesā, bhante, bhagavatā vācā: ‘na tāvāhaṃ, pāpima, pari­nib­bā­yis­sāmi, yāva me bhikkhuniyo na sāvikā bhavissanti viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cāri­niyo, sakaṃ ācariyakaṃ uggahetvā ācikkhissanti desessanti paññapessanti paṭṭhapessanti vivarissanti vibhajissanti uttānīka­ris­santi, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessantī’ti. Etarahi kho pana, bhante, bhikkhuniyo bhagavato sāvikā viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cāri­niyo, sakaṃ ācariyakaṃ uggahetvā ācikkhanti desenti paññapenti paṭṭhapenti vivaranti vibhajanti uttānīkaronti, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desenti. Parinibbātu dāni, bhante, bhagavā, parinibbātu sugato, pari­nib­bā­na­kālo dāni, bhante, bhagavato.</p>
<p><a class="sc" id="112"></a><a class="ms" id="p_7D_358"></a>Bhāsitā kho panesā, bhante, bhagavatā vācā: ‘na tāvāhaṃ, pāpima, pari­nib­bā­yis­sāmi, yāva me upāsakā na sāvakā bhavissanti viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cārino, sakaṃ ācariyakaṃ uggahetvā ācikkhissanti desessanti paññapessanti paṭṭhapessanti vivarissanti vibhajissanti uttānīka­ris­santi, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessantī’ti. Etarahi kho pana, bhante, upāsakā bhagavato sāvakā viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cārino, sakaṃ ācariyakaṃ uggahetvā ācikkhanti desenti paññapenti paṭṭhapenti vivaranti vibhajanti uttānīkaronti, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desenti. Parinibbātu dāni, bhante, bhagavā, parinibbātu sugato, pari­nib­bā­na­kālo dāni, bhante, bhagavato.</p>
<p><a class="sc" id="113"></a><a class="pts" id="pts2.106"></a><a class="ms" id="p_7D_359"></a>Bhāsitā kho panesā, bhante, bhagavatā vācā: ‘na tāvāhaṃ, pāpima, pari­nib­bā­yis­sāmi, yāva me upāsikā na sāvikā bhavissanti viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cāri­niyo, sakaṃ ācariyakaṃ uggahetvā ācikkhissanti desessanti paññapessanti paṭṭhapessanti vivarissanti vibhajissanti uttānīka­ris­santi, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessantī’ti. Etarahi kho pana, bhante, upāsikā bhagavato sāvikā viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cāri­niyo, sakaṃ ācariyakaṃ uggahetvā ācikkhanti desenti paññapenti paṭṭhapenti vivaranti vibhajanti uttānīkaronti, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desenti. Parinibbātu dāni, bhante, bhagavā, parinibbātu sugato, pari­nib­bā­na­kālo dāni, bhante, bhagavato.</p>
<p><a class="sc" id="114"></a><a class="ms" id="p_7D_360"></a>Bhāsitā kho panesā, bhante, bhagavatā vācā: ‘na tāvāhaṃ, pāpima, pari­nib­bā­yis­sāmi, yāva me idaṃ brahmacariyaṃ na iddhañceva bhavissati phītañca vitthārikaṃ bāhujaññaṃ puthubhūtaṃ yāva devamanussehi suppakāsitan’ti. Etarahi kho pana, bhante, bhagavato brahmacariyaṃ iddhañceva phītañca vitthārikaṃ bāhujaññaṃ puthubhūtaṃ, yāva devamanussehi suppakāsitaṃ. Parinibbātu dāni, bhante, bhagavā, parinibbātu sugato, pari­nib­bā­na­kālo dāni, bhante, bhagavato”ti.</p>
<p><a class="sc" id="115"></a><a class="wp" id="wp3.9"></a><a class="ms" id="p_7D_361"></a>Evaṃ vutte, bhagavā māraṃ pāpimantaṃ etadavoca: “appossukko tvaṃ, pāpima, hohi, na ciraṃ tathāgatassa parinibbānaṃ bhavissati. Ito tiṇṇaṃ māsānaṃ accayena tathāgato pari­nib­bā­yis­satī”ti.</p>
<h2>15. Āyu­saṅ­khā­ra­os­saj­jana</h2>
<p><a class="sc" id="116"></a><a class="wp" id="wp3.10"></a><a class="pts" id="pts2.107"></a><a class="ms" id="p_7D_362"></a><a class="msdiv" id="msdiv169"></a>Atha kho bhagavā cāpāle cetiye sato sampajāno āyusaṅkhāraṃ ossaji. Ossaṭṭhe ca bhagavatā āyusaṅkhāre mahābhūmicālo ahosi bhiṃsanako <span class="var" title="lomahaṃso (s1-3, km) | lomahaṃsano (pts1)" id="note172">salomahaṃso</span>, <span class="var" title="devadundabhiyo (s1-3) | devadudrabhiyo (mr)" id="note173">devadundubhiyo</span> ca phaliṃsu. Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi:</p>
<blockquote class="gatha">
<p><a class="sc" id="117"></a><a class="ms" id="p_7D_363"></a> “Tulamatulañca sambhavaṃ,<br> Bhava­saṅ­khā­ra­ma­vassaji muni;<br> Ajjhattarato samāhito,<br> Abhindi kavaca­mi­vatta­sam­bha­van”ti.
</p>
</blockquote>
<h2><span class="var" title="bhūmicālassa aṭṭha hetu (bj)" id="note175">16. Mahā­bhūmi­cāla­hetu</span></h2>
<p><a class="sc" id="118"></a><a class="wp" id="wp3.11"></a><a class="ms" id="p_7D_364"></a><a class="msdiv" id="msdiv170"></a>Atha kho āyasmato ānandassa etadahosi: “acchariyaṃ vata bho, abbhutaṃ vata bho, mahā vatāyaṃ bhūmicālo; sumahā vatāyaṃ bhūmicālo bhiṃsanako salomahaṃso; devadundubhiyo ca phaliṃsu. Ko nu kho hetu ko paccayo mahato bhūmicālassa pātubhāvāyā”ti?</p>
<p><a class="sc" id="119"></a><a class="wp" id="wp3.12"></a><a class="ms" id="p_7D_365"></a>Atha kho āyasmā ānando yena bhagavā tenupasaṅkami, upasaṅkamitvā bhagavantaṃ abhivādetvā ekamantaṃ nisīdi, ekamantaṃ nisinno kho āyasmā ānando bhagavantaṃ etadavoca: “acchariyaṃ, bhante, abbhutaṃ, bhante. Mahā vatāyaṃ, bhante, bhūmicālo; sumahā vatāyaṃ, bhante, bhūmicālo bhiṃsanako salomahaṃso; devadundubhiyo ca phaliṃsu. Ko nu kho, bhante, hetu ko paccayo mahato bhūmicālassa pātubhāvāyā”ti?</p>
<p><a class="sc" id="120"></a><a class="wp" id="wp3.13"></a><a class="pts" id="pts2.108"></a><a class="ms" id="p_7D_366"></a><a class="msdiv" id="msdiv171"></a> “Aṭṭha kho ime, ānanda, hetū, aṭṭha paccayā mahato bhūmicālassa pātubhāvāya. Katame aṭṭha? Ayaṃ, ānanda, mahāpathavī udake patiṭṭhitā, udakaṃ vāte patiṭṭhitaṃ, vāto ākāsaṭṭho. Hoti kho so, ānanda, samayo, yaṃ mahāvātā vāyanti. Mahāvātā vāyantā udakaṃ kampenti. Udakaṃ kampitaṃ pathaviṃ kampeti. Ayaṃ paṭhamo hetu paṭhamo paccayo mahato bhūmicālassa pātubhāvāya.</p>
<p><a class="sc" id="121"></a><a class="wp" id="wp3.14"></a><a class="ms" id="p_7D_367"></a>Puna caparaṃ, ānanda, samaṇo vā hoti brāhmaṇo vā iddhimā cetovasippatto, devo vā mahiddhiko mahānubhāvo, tassa parittā pathavīsaññā bhāvitā hoti, appamāṇā āposaññā. So imaṃ pathaviṃ kampeti saṅkampeti sampakampeti sampavedheti. Ayaṃ dutiyo hetu dutiyo paccayo mahato bhūmicālassa pātubhāvāya.</p>
<p><a class="sc" id="122"></a><a class="wp" id="wp3.15"></a><a class="ms" id="p_7D_368"></a>Puna caparaṃ, ānanda, yadā bodhisatto tusitakāyā cavitvā sato sampajāno mātukucchiṃ okkamati, tadāyaṃ pathavī kampati saṅkampati sampakampati sampavedhati. Ayaṃ tatiyo hetu tatiyo paccayo mahato bhūmicālassa pātubhāvāya.</p>
<p><a class="sc" id="123"></a><a class="wp" id="wp3.16"></a><a class="ms" id="p_7D_369"></a>Puna caparaṃ, ānanda, yadā bodhisatto sato sampajāno mātukucchismā nikkhamati, tadāyaṃ pathavī kampati saṅkampati sampakampati sampavedhati. Ayaṃ catuttho hetu catuttho paccayo mahato bhūmicālassa pātubhāvāya.</p>
<p><a class="sc" id="124"></a><a class="wp" id="wp3.17"></a><a class="ms" id="p_7D_370"></a>Puna caparaṃ, ānanda, yadā tathāgato anuttaraṃ sammāsambodhiṃ abhisam­buj­jhati, tadāyaṃ pathavī kampati saṅkampati sampakampati sampavedhati. Ayaṃ pañcamo hetu pañcamo paccayo mahato bhūmicālassa pātubhāvāya.</p>
<p><a class="sc" id="125"></a><a class="wp" id="wp3.18"></a><a class="ms" id="p_7D_371"></a>Puna caparaṃ, ānanda, yadā tathāgato anuttaraṃ dhammacakkaṃ pavatteti, tadāyaṃ pathavī kampati saṅkampati sampakampati sampavedhati. Ayaṃ chaṭṭho hetu chaṭṭho paccayo mahato bhūmicālassa pātubhāvāya.</p>
<p><a class="sc" id="126"></a><a class="wp" id="wp3.19"></a><a class="ms" id="p_7D_372"></a>Puna caparaṃ, ānanda, yadā tathāgato sato sampajāno āyusaṅkhāraṃ ossajjati, tadāyaṃ pathavī kampati saṅkampati sampakampati sampavedhati. Ayaṃ sattamo hetu sattamo paccayo mahato bhūmicālassa pātubhāvāya.</p>
<p><a class="sc" id="127"></a><a class="wp" id="wp3.20"></a><a class="pts" id="pts2.109"></a><a class="ms" id="p_7D_373"></a>Puna caparaṃ, ānanda, yadā tathāgato anupādisesāya nibbānadhātuyā parinibbāyati, tadāyaṃ pathavī kampati saṅkampati sampakampati sampavedhati. Ayaṃ aṭṭhamo hetu aṭṭhamo paccayo mahato bhūmicālassa pātubhāvāya. Ime kho, ānanda, aṭṭha hetū, aṭṭha paccayā mahato bhūmicālassa pātubhāvāya.</p>
<h2>17. Aṭṭhaparisā</h2>
<p><a class="sc" id="128"></a><a class="wp" id="wp3.21"></a><a class="pts" id="pts2.110"></a><a class="ms" id="p_7D_374"></a><a class="msdiv" id="msdiv172"></a>Aṭṭha kho imā, ānanda, parisā. Katamā aṭṭha? Khattiyaparisā, brāhmaṇaparisā, gahapatiparisā, samaṇaparisā, <span class="var" title="cātum­mahārā­jika­parisā (bj, s1-3, km, pts1)" id="note177">­cātuma­hārā­jika­parisā</span>, tāvatiṃ­sa­parisā, māraparisā, brahmaparisā. <a class="wp" id="wp3.22"></a>Abhijānāmi kho panāhaṃ, ānanda, anekasataṃ khat­tiya­parisaṃ upasaṅkamitā. Tatrapi mayā sanni­sinna­pubbañ­ceva salla­pi­ta­pubbañca sākacchā ca samā­pajji­ta­pubbā. Tattha yādisako tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti, tādisako mayhaṃ saro hoti. Dhammiyā kathāya sandassemi samādapemi samuttejemi sampahaṃsemi. Bhāsamānañca maṃ na jānanti: ‘ko nu kho ayaṃ bhāsati devo vā manusso vā’ti? Dhammiyā kathāya sandassetvā samādapetvā samuttejetvā sampahaṃsetvā antaradhāyāmi. Antarahitañca maṃ na jānanti: ‘ko nu kho ayaṃ antarahito devo vā manusso vā’ti? <a class="wp" id="wp3.23"></a>Abhijānāmi kho panāhaṃ, ānanda, anekasataṃ brāhma­ṇa­parisaṃ … pe … gaha­pati­parisaṃ … samaṇaparisaṃ … ­cātuma­hārā­jika­parisaṃ … tāvatiṃ­sa­parisaṃ … māraparisaṃ … brahmaparisaṃ upasaṅkamitā. Tatrapi mayā sanni­sinna­pubbañ­ceva salla­pi­ta­pubbañca sākacchā ca samā­pajji­ta­pubbā. Tattha yādisako tesaṃ vaṇṇo hoti, tādisako mayhaṃ vaṇṇo hoti. Yādisako tesaṃ saro hoti, tādisako mayhaṃ saro hoti. Dhammiyā kathāya sandassemi samādapemi samuttejemi sampahaṃsemi. Bhāsamānañca maṃ na jānanti: ‘ko nu kho ayaṃ bhāsati devo vā manusso vā’ti? Dhammiyā kathāya sandassetvā samādapetvā samuttejetvā sampahaṃsetvā antaradhāyāmi. Antarahitañca maṃ na jānanti: ‘ko nu kho ayaṃ antarahito devo vā manusso vā’ti? Imā kho, ānanda, aṭṭha parisā.</p>
<h2>18. Aṭṭha­abhi­bhāyatana</h2>
<p><a class="sc" id="129"></a><a class="wp" id="wp3.24"></a><a class="ms" id="p_7D_375"></a><a class="msdiv" id="msdiv173"></a>Aṭṭha kho imāni, ānanda, abhi­bhāyata­nāni. Katamāni aṭṭha? <a class="wp" id="wp3.25"></a>Ajjhattaṃ rūpasaññī eko bahiddhā rūpāni passati parittāni suvaṇ­ṇa­dubbaṇ­ṇāni. ‘Tāni abhibhuyya jānāmi passāmī’ti evaṃsaññī hoti. Idaṃ paṭhamaṃ abhibhāyatanaṃ.</p>
<p><a class="sc" id="130"></a><a class="wp" id="wp3.26"></a><a class="ms" id="p_7D_376"></a>Ajjhattaṃ rūpasaññī eko bahiddhā rūpāni passati appamāṇāni suvaṇ­ṇa­dubbaṇ­ṇāni. ‘Tāni abhibhuyya jānāmi passāmī’ti evaṃsaññī hoti. Idaṃ dutiyaṃ abhibhāyatanaṃ.</p>
<p><a class="sc" id="131"></a><a class="wp" id="wp3.27"></a><a class="ms" id="p_7D_377"></a>Ajjhattaṃ arūpasaññī eko bahiddhā rūpāni passati parittāni suvaṇ­ṇa­dubbaṇ­ṇāni. ‘Tāni abhibhuyya jānāmi passāmī’ti evaṃsaññī hoti. Idaṃ tatiyaṃ abhibhāyatanaṃ.</p>
<p><a class="sc" id="132"></a><a class="wp" id="wp3.28"></a><a class="ms" id="p_7D_378"></a>Ajjhattaṃ arūpasaññī eko bahiddhā rūpāni passati appamāṇāni suvaṇ­ṇa­dubbaṇ­ṇāni. ‘Tāni abhibhuyya jānāmi passāmī’ti evaṃsaññī hoti. Idaṃ catutthaṃ abhibhāyatanaṃ.</p>
<p><a class="sc" id="133"></a><a class="wp" id="wp3.29"></a><a class="ms" id="p_7D_379"></a>Ajjhattaṃ arūpasaññī eko bahiddhā rūpāni passati nīlāni nīlavaṇṇāni nīla­ni­dassa­nāni nīlanibhāsāni. Seyyathāpi nāma umāpupphaṃ nīlaṃ nīlavaṇṇaṃ nīlanidassanaṃ nīlanibhāsaṃ. Seyyathā vā pana taṃ vatthaṃ bārāṇaseyyakaṃ ubhato­bhāga­vi­maṭṭhaṃ nīlaṃ nīlavaṇṇaṃ nīlanidassanaṃ nīlanibhāsaṃ. Evameva ajjhattaṃ arūpasaññī eko bahiddhā rūpāni passati nīlāni nīlavaṇṇāni nīla­ni­dassa­nāni nīlanibhāsāni. ‘Tāni abhibhuyya jānāmi passāmī’ti evaṃsaññī hoti. Idaṃ pañcamaṃ abhibhāyatanaṃ.</p>
<p><a class="sc" id="134"></a><a class="wp" id="wp3.30"></a><a class="pts" id="pts2.111"></a><a class="ms" id="p_7D_380"></a>Ajjhattaṃ arūpasaññī eko bahiddhā rūpāni passati pītāni pītavaṇṇāni pīta­ni­dassa­nāni pītanibhāsāni. Seyyathāpi nāma ­kaṇikā­ra­pupphaṃ pītaṃ pītavaṇṇaṃ pītanidassanaṃ pītanibhāsaṃ. Seyyathā vā pana taṃ vatthaṃ bārāṇaseyyakaṃ ubhato­bhāga­vi­maṭṭhaṃ pītaṃ pītavaṇṇaṃ pītanidassanaṃ pītanibhāsaṃ. Evameva ajjhattaṃ arūpasaññī eko bahiddhā rūpāni passati pītāni pītavaṇṇāni pīta­ni­dassa­nāni pītanibhāsāni. ‘Tāni abhibhuyya jānāmi passāmī’ti evaṃsaññī hoti. Idaṃ chaṭṭhaṃ abhibhāyatanaṃ.</p>
<p><a class="sc" id="135"></a><a class="wp" id="wp3.31"></a><a class="ms" id="p_7D_381"></a>Ajjhattaṃ arūpasaññī eko bahiddhā rūpāni passati lohitakāni lohita­ka­vaṇṇāni lohita­ka­ni­dassa­nāni lohita­ka­nibhā­sāni. Seyyathāpi nāma bandhu­jīvaka­pupphaṃ lohitakaṃ lohitakavaṇṇaṃ lohita­ka­ni­dassa­naṃ lohita­ka­nibhā­saṃ. Seyyathā vā pana taṃ vatthaṃ bārāṇaseyyakaṃ ubhato­bhāga­vi­maṭṭhaṃ lohitakaṃ lohitakavaṇṇaṃ lohita­ka­ni­dassa­naṃ lohita­ka­nibhā­saṃ. Evameva ajjhattaṃ arūpasaññī eko bahiddhā rūpāni passati lohitakāni lohita­ka­vaṇṇāni lohita­ka­ni­dassa­nāni lohita­ka­nibhā­sāni. ‘Tāni abhibhuyya jānāmi passāmī’ti evaṃsaññī hoti. Idaṃ sattamaṃ abhibhāyatanaṃ.</p>
<p><a class="sc" id="136"></a><a class="wp" id="wp3.32"></a><a class="ms" id="p_7D_382"></a>Ajjhattaṃ arūpasaññī eko bahiddhā rūpāni passati odātāni odātavaṇṇāni odāta­ni­dassa­nāni odātanibhāsāni. Seyyathāpi nāma osadhitārakā odātā odātavaṇṇā odātanidassanā odātanibhāsā. Seyyathā vā pana taṃ vatthaṃ bārāṇaseyyakaṃ ubhato­bhāga­vi­maṭṭhaṃ odātaṃ odātavaṇṇaṃ odāta­ni­dassa­naṃ odātanibhāsaṃ. Evameva ajjhattaṃ arūpasaññī eko bahiddhā rūpāni passati odātāni odātavaṇṇāni odāta­ni­dassa­nāni odātanibhāsāni. ‘Tāni abhibhuyya jānāmi passāmī’ti evaṃsaññī hoti. Idaṃ aṭṭhamaṃ abhibhāyatanaṃ. Imāni kho, ānanda, aṭṭha abhi­bhāyata­nāni.</p>
<h2>19. Aṭṭhavimokkha</h2>
<p><a class="sc" id="137"></a><a class="wp" id="wp3.33"></a><a class="pts" id="pts2.112"></a><a class="ms" id="p_7D_383"></a><a class="msdiv" id="msdiv174"></a>Aṭṭha kho ime, ānanda, vimokkhā. Katame aṭṭha? Rūpī rūpāni passati, ayaṃ paṭhamo vimokkho. Ajjhattaṃ arūpasaññī bahiddhā rūpāni passati, ayaṃ dutiyo vimokkho. Subhanteva adhimutto hoti, ayaṃ tatiyo vimokkho. Sabbaso rūpasaññānaṃ samatikkamā paṭi­gha­saññā­naṃ atthaṅgamā nānat­ta­saññā­naṃ amanasikārā ‘ananto ākāso’ti ākāsānañ­cāyata­naṃ upasampajja viharati, ayaṃ catuttho vimokkho. Sabbaso ākāsānañ­cāyata­naṃ samatikkamma ‘anantaṃ viññāṇan’ti viñ­ñā­ṇañ­cāyata­naṃ upasampajja viharati, ayaṃ pañcamo vimokkho. Sabbaso viñ­ñā­ṇañ­cāyata­naṃ samatikkamma ‘natthi kiñcī’ti ākiñ­cañ­ñā­yatanaṃ upasampajja viharati, ayaṃ chaṭṭho vimokkho. Sabbaso ākiñ­cañ­ñā­yatanaṃ samatikkamma neva­saññā­nā­sañ­ñāyata­naṃ upasampajja viharati, ayaṃ sattamo vimokkho. Sabbaso neva­saññā­nā­sañ­ñāyata­naṃ samatikkamma saññā­ve­dayi­ta­nirodhaṃ upasampajja viharati, ayaṃ aṭṭhamo vimokkho. Ime kho, ānanda, aṭṭha vimokkhā.</p>
<p class="endsection">()</p>
<p><a class="sc" id="138"></a><a class="wp" id="wp3.34"></a><a class="ms" id="p_7D_385"></a><a class="msdiv" id="msdiv175"></a>Ekamidāhaṃ, ānanda, samayaṃ uruvelāyaṃ viharāmi najjā nerañjarāya tīre ajapā­la­nigrodhe paṭha­mā­bhisam­buddho. Atha kho, ānanda, māro pāpimā yenāhaṃ tenupasaṅkami; upasaṅkamitvā ekamantaṃ aṭṭhāsi. Ekamantaṃ ṭhito kho, ānanda, māro pāpimā maṃ etadavoca: ‘parinibbātu dāni, bhante, bhagavā; parinibbātu sugato, pari­nib­bā­na­kālo dāni, bhante, bhagavato’ti. Evaṃ vutte, ahaṃ, ānanda, māraṃ pāpimantaṃ etadavocaṃ: </p>
<p><a class="sc" id="139"></a><a class="wp" id="wp3.35"></a><a class="pts" id="pts2.113"></a><a class="ms" id="p_7D_386"></a>‘Na tāvāhaṃ, pāpima, pari­nib­bā­yis­sāmi, yāva me bhikkhū na sāvakā bhavissanti viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cārino, sakaṃ ācariyakaṃ uggahetvā ācikkhissanti desessanti paññapessanti paṭṭhapessanti vivarissanti vibhajissanti uttānīka­ris­santi, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessanti.</p>
<p><a class="sc" id="140"></a><a class="ms" id="p_7D_387"></a>Na tāvāhaṃ, pāpima, pari­nib­bā­yis­sāmi, yāva me bhikkhuniyo na sāvikā bhavissanti viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cāri­niyo, sakaṃ ācariyakaṃ uggahetvā ācikkhissanti desessanti paññapessanti paṭṭhapessanti vivarissanti vibhajissanti uttānīka­ris­santi, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessanti.</p>
<p><a class="sc" id="141"></a><a class="ms" id="p_7D_388"></a>Na tāvāhaṃ, pāpima, pari­nib­bā­yis­sāmi, yāva me upāsakā na sāvakā bhavissanti viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cārino, sakaṃ ācariyakaṃ uggahetvā ācikkhissanti desessanti paññapessanti paṭṭhapessanti vivarissanti vibhajissanti uttānīka­ris­santi, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessanti.</p>
<p><a class="sc" id="142"></a><a class="ms" id="p_7D_389"></a>Na tāvāhaṃ, pāpima, pari­nib­bā­yis­sāmi, yāva me upāsikā na sāvikā bhavissanti viyattā vinītā visāradā bahussutā dhammadharā dhammā­nu­dhammap­paṭi­pannā sāmīcip­paṭi­pannā anu­dhamma­cāri­niyo, sakaṃ ācariyakaṃ uggahetvā ācikkhissanti desessanti paññapessanti paṭṭhapessanti vivarissanti vibhajissanti uttānīka­ris­santi, uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessanti.</p>
<p><a class="sc" id="143"></a><a class="ms" id="p_7D_390"></a>Na tāvāhaṃ, pāpima, pari­nib­bā­yis­sāmi, yāva me idaṃ brahmacariyaṃ na iddhañceva bhavissati phītañca vitthārikaṃ bāhujaññaṃ puthubhūtaṃ yāva devamanussehi suppakāsitan’ti.</p>
<p><a class="sc" id="144"></a><a class="wp" id="wp3.36"></a><a class="pts" id="pts2.114"></a><a class="ms" id="p_7D_391"></a><a class="msdiv" id="msdiv176"></a>Idāneva kho, ānanda, ajja cāpāle cetiye māro pāpimā yenāhaṃ tenupasaṅkami; upasaṅkamitvā ekamantaṃ aṭṭhāsi. Ekamantaṃ ṭhito kho, ānanda, māro pāpimā maṃ etadavoca: ‘parinibbātu dāni, bhante, bhagavā, parinibbātu sugato, pari­nib­bā­na­kālo dāni, bhante, bhagavato. Bhāsitā kho panesā, bhante, bhagavatā vācā: “na tāvāhaṃ, pāpima, pari­nib­bā­yis­sāmi, yāva me bhikkhū na sāvakā bhavissanti … pe … yāva me bhikkhuniyo na sāvikā bhavissanti … pe … yāva me upāsakā na sāvakā bhavissanti … pe … yāva me upāsikā na sāvikā bhavissanti … pe … yāva me idaṃ brahmacariyaṃ na iddhañceva bhavissati phītañca vitthārikaṃ bāhujaññaṃ puthubhūtaṃ, yāva devamanussehi suppakāsitan”ti. Etarahi kho pana, bhante, bhagavato brahmacariyaṃ iddhañceva phītañca vitthārikaṃ bāhujaññaṃ puthubhūtaṃ, yāva devamanussehi suppakāsitaṃ. Parinibbātu dāni, bhante, bhagavā, parinibbātu sugato, pari­nib­bā­na­kālo dāni, bhante, bhagavato’ti.</p>
<p><a class="sc" id="145"></a><a class="wp" id="wp3.37"></a><a class="ms" id="p_7D_392"></a><a class="msdiv" id="msdiv177"></a>Evaṃ vutte, ahaṃ, ānanda, māraṃ pāpimantaṃ etadavocaṃ: ‘appossukko tvaṃ, pāpima, hohi, na ciraṃ tathāgatassa parinibbānaṃ bhavissati. Ito tiṇṇaṃ māsānaṃ accayena tathāgato pari­nib­bā­yis­satī’ti. Idāneva kho, ānanda, ajja cāpāle cetiye tathāgatena satena sampajānena āyusaṅkhāro ossaṭṭho”ti.</p>
<h2>20. Ānanda­yācana­ka­thā</h2>
<p><a class="sc" id="146"></a><a class="wp" id="wp3.38"></a><a class="pts" id="pts2.115"></a><a class="ms" id="p_7D_393"></a><a class="msdiv" id="msdiv178"></a>Evaṃ vutte, āyasmā ānando bhagavantaṃ etadavoca: “tiṭṭhatu, bhante, bhagavā kappaṃ, tiṭṭhatu sugato kappaṃ bahujanahitāya bahu­jana­su­khāya lokānukampāya atthāya hitāya sukhāya devamanussānan”ti.</p>
<p><a class="sc" id="147"></a><a class="ms" id="p_7D_394"></a>“Alaṃ dāni, ānanda. Mā tathāgataṃ yāci, akālo dāni, ānanda, tathāgataṃ yācanāyā”ti. <a class="wp" id="wp3.39"></a>Dutiyampi kho āyasmā ānando … pe … tatiyampi kho āyasmā ānando bhagavantaṃ etadavoca: “tiṭṭhatu, bhante, bhagavā kappaṃ, tiṭṭhatu sugato kappaṃ bahujanahitāya bahu­jana­su­khāya lokānukampāya atthāya hitāya sukhāya devamanussānan”ti.</p>
<p><a class="sc" id="148"></a><a class="ms" id="p_7D_395"></a>“Saddahasi tvaṃ, ānanda, tathāgatassa bodhin”ti? “Evaṃ, bhante”. “Atha kiñcarahi tvaṃ, ānanda, tathāgataṃ yāvatatiyakaṃ abhinippīḷesī”ti? <a class="wp" id="wp3.40"></a>“Sammukhā metaṃ, bhante, bhagavato sutaṃ sammukhā paṭiggahitaṃ: ‘yassa kassaci, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ vā. Tathāgatassa kho, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā. So ākaṅkhamāno, ānanda, tathāgato kappaṃ vā tiṭṭheyya kappāvasesaṃ vā’”ti. “Saddahasi tvaṃ, ānandā”ti? “Evaṃ, bhante”. “Tasmātihānanda, tuyhevetaṃ dukkaṭaṃ, tuyhevetaṃ aparaddhaṃ, yaṃ tvaṃ tathāgatena evaṃ oḷārike nimitte kayiramāne oḷārike obhāse kayiramāne nāsakkhi paṭivijjhituṃ, na tathāgataṃ yāci: ‘tiṭṭhatu, bhante, bhagavā kappaṃ, tiṭṭhatu sugato kappaṃ bahujanahitāya bahu­jana­su­khāya lokānukampāya atthāya hitāya sukhāya devamanussānan’ti. Sace tvaṃ, ānanda, tathāgataṃ yāceyyāsi, dveva te vācā tathāgato paṭikkhipeyya, atha tatiyakaṃ adhivāseyya. Tasmātihānanda, tuyhevetaṃ dukkaṭaṃ, tuyhevetaṃ aparaddhaṃ.</p>
<p><a class="sc" id="149"></a><a class="wp" id="wp3.41"></a><a class="pts" id="pts2.116"></a><a class="ms" id="p_7D_396"></a><a class="msdiv" id="msdiv179"></a>Ekamidāhaṃ, ānanda, samayaṃ rājagahe viharāmi gijjhakūṭe pabbate. Tatrāpi kho tāhaṃ, ānanda, āmantesiṃ: ‘ramaṇīyaṃ, ānanda, rājagahaṃ, ramaṇīyo, ānanda, gijjhakūṭo pabbato. Yassa kassaci, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ vā. Tathāgatassa kho, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno, ānanda, tathāgato kappaṃ vā tiṭṭheyya kappāvasesaṃ vā’ti. Evampi kho tvaṃ, ānanda, tathāgatena oḷārike nimitte kayiramāne oḷārike obhāse kayiramāne nāsakkhi paṭivijjhituṃ, na tathāgataṃ yāci: ‘tiṭṭhatu, bhante, bhagavā kappaṃ, tiṭṭhatu sugato kappaṃ bahujanahitāya bahu­jana­su­khāya lokānukampāya atthāya hitāya sukhāya devamanussānan’ti. Sace tvaṃ, ānanda, tathāgataṃ yāceyyāsi, dveva te vācā tathāgato paṭikkhipeyya, atha tatiyakaṃ adhivāseyya. Tasmātihānanda, tuyhevetaṃ dukkaṭaṃ, tuyhevetaṃ aparaddhaṃ.</p>
<p><a class="sc" id="150"></a><a class="wp" id="wp3.42"></a><a class="pts" id="pts2.117"></a><a class="ms" id="p_7D_397"></a><a class="msdiv" id="msdiv180"></a>Ekamidāhaṃ, ānanda, samayaṃ tattheva rājagahe viharāmi gotamanigrodhe … pe … tattheva rājagahe viharāmi corapapāte … tattheva rājagahe viharāmi vebhārapasse satta­paṇṇi­guhā­yaṃ … tattheva rājagahe viharāmi isigilipasse kāḷasilāyaṃ … tattheva rājagahe viharāmi sītavane sappa­soṇḍi­ka­pabbhāre … tattheva rājagahe viharāmi tapodārāme … tattheva rājagahe viharāmi veḷuvane kalanda­ka­nivāpe … tattheva rājagahe viharāmi jīvakambavane … tattheva rājagahe viharāmi madda­kucchis­miṃ migadāye. <a class="wp" id="wp3.43"></a>Tatrāpi kho tāhaṃ, ānanda, āmantesiṃ: ‘ramaṇīyaṃ, ānanda, rājagahaṃ, ramaṇīyo gijjhakūṭo pabbato, ramaṇīyo gotamanigrodho, ramaṇīyo corapapāto, ramaṇīyā vebhārapasse sattapaṇṇiguhā, ramaṇīyā isigilipasse kāḷasilā, ramaṇīyo sītavane sappa­soṇḍi­ka­pabbhāro, ramaṇīyo tapodārāmo, ramaṇīyo veḷuvane kalanda­ka­nivāpo, ramaṇīyaṃ jīvakambavanaṃ, ramaṇīyo madda­kucchis­miṃ migadāyo. <a class="wp" id="wp3.44"></a>Yassa kassaci, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā … pe … ākaṅkhamāno, ānanda, tathāgato kappaṃ vā tiṭṭheyya kappāvasesaṃ vā’ti. Evampi kho tvaṃ, ānanda, tathāgatena oḷārike nimitte kayiramāne oḷārike obhāse kayiramāne nāsakkhi paṭivijjhituṃ, na tathāgataṃ yāci: ‘tiṭṭhatu, bhante, bhagavā kappaṃ, tiṭṭhatu sugato kappaṃ bahujanahitāya bahu­jana­su­khāya lokānukampāya atthāya hitāya sukhāya devamanussānan’ti. Sace tvaṃ, ānanda, tathāgataṃ yāceyyāsi, dveva te vācā tathāgato paṭikkhipeyya, atha tatiyakaṃ adhivāseyya. Tasmātihānanda, tuyhevetaṃ dukkaṭaṃ, tuyhevetaṃ aparaddhaṃ.</p>
<p><a class="sc" id="151"></a><a class="wp" id="wp3.45"></a><a class="ms" id="p_7D_398"></a><a class="msdiv" id="msdiv181"></a>Ekamidāhaṃ, ānanda, samayaṃ idheva vesāliyaṃ viharāmi udene cetiye. Tatrāpi kho tāhaṃ, ānanda, āmantesiṃ: ‘ramaṇīyā, ānanda, vesālī, ramaṇīyaṃ udenaṃ cetiyaṃ. Yassa kassaci, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ vā. Tathāgatassa kho, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno, ānanda, tathāgato kappaṃ vā tiṭṭheyya kappāvasesaṃ vā’ti. Evampi kho tvaṃ, ānanda, tathāgatena oḷārike nimitte kayiramāne oḷārike obhāse kayiramāne nāsakkhi paṭivijjhituṃ, na tathāgataṃ yāci: ‘tiṭṭhatu, bhante, bhagavā kappaṃ, tiṭṭhatu sugato kappaṃ bahujanahitāya bahu­jana­su­khāya lokānukampāya atthāya hitāya sukhāya devamanussānan’ti. Sace tvaṃ, ānanda, tathāgataṃ yāceyyāsi, dveva te vācā tathāgato paṭikkhipeyya, atha tatiyakaṃ adhivāseyya, tasmātihānanda, tuyhevetaṃ dukkaṭaṃ, tuyhevetaṃ aparaddhaṃ.</p>
<p><a class="sc" id="152"></a><a class="wp" id="wp3.46"></a><a class="pts" id="pts2.118"></a><a class="ms" id="p_7D_399"></a><a class="msdiv" id="msdiv182"></a>Ekamidāhaṃ, ānanda, samayaṃ idheva vesāliyaṃ viharāmi gotamake cetiye … pe … idheva vesāliyaṃ viharāmi sattambe cetiye … idheva vesāliyaṃ viharāmi bahuputte cetiye … idheva vesāliyaṃ viharāmi sārandade cetiye …<a class="wp" id="wp3.47"></a> idāneva kho tāhaṃ, ānanda, ajja cāpāle cetiye āmantesiṃ: ‘ramaṇīyā, ānanda, vesālī, ramaṇīyaṃ udenaṃ cetiyaṃ, ramaṇīyaṃ gotamakaṃ cetiyaṃ, ramaṇīyaṃ sattambaṃ cetiyaṃ, ramaṇīyaṃ bahuputtaṃ cetiyaṃ, ramaṇīyaṃ sārandadaṃ cetiyaṃ, ramaṇīyaṃ cāpālaṃ cetiyaṃ. Yassa kassaci, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno kappaṃ vā tiṭṭheyya kappāvasesaṃ vā. Tathāgatassa kho, ānanda, cattāro iddhipādā bhāvitā bahulīkatā yānīkatā vatthukatā anuṭṭhitā paricitā susamāraddhā, so ākaṅkhamāno, ānanda, tathāgato kappaṃ vā tiṭṭheyya kappāvasesaṃ vā’ti. Evampi kho tvaṃ, ānanda, tathāgatena oḷārike nimitte kayiramāne oḷārike obhāse kayiramāne nāsakkhi paṭivijjhituṃ, na tathāgataṃ yāci: ‘tiṭṭhatu bhagavā kappaṃ, tiṭṭhatu sugato kappaṃ bahujanahitāya bahu­jana­su­khāya lokānukampāya atthāya hitāya sukhāya devamanussānan’ti. Sace tvaṃ, ānanda, tathāgataṃ yāceyyāsi, dveva te vācā tathāgato paṭikkhipeyya, atha tatiyakaṃ adhivāseyya. Tasmātihānanda, tuyhevetaṃ dukkaṭaṃ, tuyhevetaṃ aparaddhaṃ.</p>
<p><a class="sc" id="153"></a><a class="wp" id="wp3.48"></a><a class="pts" id="pts2.119"></a><a class="ms" id="p_7D_400"></a><a class="msdiv" id="msdiv183"></a>Nanu <span class="var" title="evaṃ (s1-3, km, pts1)" id="note179">etaṃ</span>, ānanda, mayā <span class="var" title="paṭigacceva (bj, pts1)" id="note180">paṭikacceva</span> akkhātaṃ: ‘sabbeheva piyehi manāpehi nānābhāvo vinābhāvo aññathābhāvo. Taṃ kutettha, ānanda, labbhā, yaṃ taṃ jātaṃ bhūtaṃ saṅkhataṃ palokadhammaṃ, taṃ vata mā palujjīti netaṃ ṭhānaṃ vijjati’. Yaṃ kho panetaṃ, ānanda, tathāgatena cattaṃ vantaṃ muttaṃ pahīnaṃ paṭinissaṭṭhaṃ ossaṭṭho āyusaṅkhāro, ekaṃsena vācā bhāsitā: ‘na ciraṃ tathāgatassa parinibbānaṃ bhavissati. Ito tiṇṇaṃ māsānaṃ accayena tathāgato pari­nib­bā­yis­satī’ti. <span class="var" title="tañcetaṃ (bj) | taṃ vacanaṃ (pts1)" id="note181">Tañca</span> tathāgato jīvitahetu puna <span class="var" title="­paccāga­missatīti (s1-3, km, mr)" id="note182">paccā­va­missatīti</span> netaṃ ṭhānaṃ vijjati. Āyāmānanda, yena mahāvanaṃ kūṭāgārasālā tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi.</p>
<p><a class="sc" id="154"></a><a class="wp" id="wp3.49"></a><a class="ms" id="p_7D_401"></a>Atha kho bhagavā āyasmatā ānandena saddhiṃ yena mahāvanaṃ kūṭāgārasālā tenupasaṅkami; upasaṅkamitvā āyasmantaṃ ānandaṃ āmantesi: “gaccha tvaṃ, ānanda, yāvatikā bhikkhū vesāliṃ upanissāya viharanti, te sabbe upaṭṭhā­na­sālā­yaṃ sannipātehī”ti. “Evaṃ, bhante”ti kho āyasmā ānando bhagavato paṭissutvā yāvatikā bhikkhū vesāliṃ upanissāya viharanti, te sabbe upaṭṭhā­na­sālā­yaṃ sannipātetvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ aṭṭhāsi. Ekamantaṃ ṭhito kho āyasmā ānando bhagavantaṃ etadavoca: “sannipatito, bhante, bhikkhusaṅgho, yassadāni, bhante, bhagavā kālaṃ maññatī”ti.</p>
<p class="endsection">()</p>
<p><a class="sc" id="155"></a><a class="wp" id="wp3.50"></a><a class="pts" id="pts2.120"></a><a class="ms" id="p_7D_403"></a><a class="msdiv" id="msdiv184"></a>Atha kho bhagavā yenu­paṭṭhā­na­sālā tenupasaṅkami; upasaṅkamitvā paññatte āsane nisīdi. Nisajja kho bhagavā bhikkhū āmantesi: “tasmātiha, bhikkhave, ye te mayā dhammā abhiññā desitā, te vo sādhukaṃ uggahetvā āsevitabbā bhāvetabbā bahulīkātabbā, yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya bahu­jana­su­khāya lokānukampāya atthāya hitāya sukhāya devamanussānaṃ. Katame ca te, bhikkhave, dhammā mayā abhiññā desitā, ye vo sādhukaṃ uggahetvā āsevitabbā bhāvetabbā bahulīkātabbā, yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya bahu­jana­su­khāya lokānukampāya atthāya hitāya sukhāya devamanussānaṃ. Seyyathidaṃ—cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgā, ariyo aṭṭhaṅgiko maggo. <a class="wp" id="wp3.51"></a>Ime kho te, bhikkhave, dhammā mayā abhiññā desitā, ye vo sādhukaṃ uggahetvā āsevitabbā bhāvetabbā bahulīkātabbā, yathayidaṃ brahmacariyaṃ addhaniyaṃ assa ciraṭṭhitikaṃ, tadassa bahujanahitāya bahu­jana­su­khāya lokānukampāya atthāya hitāya sukhāya devamanussānan”ti.</p>
<p><a class="sc" id="156"></a><a class="ms" id="p_7D_404"></a><a class="msdiv" id="msdiv185"></a>Atha kho bhagavā bhikkhū āmantesi: “handa dāni, bhikkhave, āmantayāmi vo, vayadhammā saṅkhārā, appamādena sampādetha. Naciraṃ tathāgatassa parinibbānaṃ bhavissati. Ito tiṇṇaṃ māsānaṃ accayena tathāgato pari­nib­bā­yis­satī”ti. Idamavoca bhagavā. Idaṃ vatvāna sugato athāparaṃ etadavoca <span class="var" title="ito paraṃ s1-3 potthakesu evampi pāṭho dissati-- \" dahar ca ye vu id="note184">satthā</span>:</p>
<blockquote class="gatha">
<p><a class="sc" id="157"></a><a class="ms" id="p_7D_405"></a>“Paripakko vayo mayhaṃ,<br> parittaṃ mama jīvitaṃ;<br> Pahāya vo gamissāmi,<br> kataṃ me saraṇamattano.
</p>
<p><a class="sc" id="158"></a><a class="ms" id="p_7D_406"></a>Appamattā satīmanto,<br> susīlā hotha bhikkhavo;<br> Susa­māhi­ta­saṅkappā,<br> sacitta­ma­nurak­kha­tha.
</p>
<p><a class="sc" id="159"></a><a class="pts" id="pts2.121"></a><a class="ms" id="p_7D_407"></a>Yo imasmiṃ dhammavinaye,<br> appamatto <span class="var" title="vihessati (si, pts1) | viharissati (s1-3, km)" id="note185">vihassati</span>;<br> Pahāya jātisaṃsāraṃ,<br> dukkhassantaṃ karissatī”ti.
</p>
</blockquote>
<p class="endsection">Tatiyo bhāṇavāro.</p>
<h2><span class="var" title="cattāro ariyadhammā (bj)" id="note186">21. Nāgāpalokita</span></h2>
<p><a class="sc" id="160"></a><a class="wp" id="wp4.1"></a><a class="pts" id="pts2.122"></a><a class="ms" id="p_7D_409"></a><a class="msdiv" id="msdiv186"></a>Atha kho bhagavā pubbaṇ­ha­samayaṃ nivāsetvā patta­cīvara­mādāya vesāliṃ piṇḍāya pāvisi. Vesāliyaṃ piṇḍāya caritvā pacchābhattaṃ piṇḍa­pāta­paṭik­kanto nāgāpalokitaṃ vesāliṃ apaloketvā āyasmantaṃ ānandaṃ āmantesi: “idaṃ pacchimakaṃ, ānanda, tathāgatassa vesāliyā dassanaṃ bhavissati. Āyāmānanda, yena <span class="var" title="bhaṇḍaggāmo (km) | bhaṇḍugāmo (mr)" id="note187">bhaṇḍagāmo</span> tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi.</p>
<p><a class="sc" id="161"></a><a class="wp" id="wp4.2"></a><a class="pts" id="pts2.123"></a><a class="ms" id="p_7D_410"></a>Atha kho bhagavā mahatā ­bhik­khu­saṅ­ghena saddhiṃ yena bhaṇḍagāmo tadavasari. Tatra sudaṃ bhagavā bhaṇḍagāme viharati. Tatra kho bhagavā bhikkhū āmantesi: “catunnaṃ, bhikkhave, dhammānaṃ ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Katamesaṃ catunnaṃ? Ariyassa, bhikkhave, sīlassa ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Ariyassa, bhikkhave, samādhissa ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Ariyāya, bhikkhave, paññāya ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Ariyāya, bhikkhave, vimuttiyā ananubodhā appaṭivedhā evamidaṃ dīghamaddhānaṃ sandhāvitaṃ saṃsaritaṃ mamañceva tumhākañca. Tayidaṃ, bhikkhave, ariyaṃ sīlaṃ anubuddhaṃ paṭividdhaṃ, ariyo samādhi anubuddho paṭividdho, ariyā paññā anubuddhā paṭividdhā, ariyā vimutti anubuddhā paṭividdhā, ucchinnā bhavataṇhā, khīṇā bhavanetti, natthi dāni punabbhavo”ti. <a class="wp" id="wp4.3"></a>Idamavoca bhagavā. Idaṃ vatvāna sugato athāparaṃ etadavoca satthā: </p>
<blockquote class="gatha">
<p><a class="sc" id="162"></a><a class="ms" id="p_7D_411"></a>“Sīlaṃ samādhi paññā ca,<br> vimutti ca anuttarā;<br> Anubuddhā ime dhammā,<br> gotamena yasassinā.
</p>
<p><a class="sc" id="163"></a><a class="ms" id="p_7D_412"></a>Iti buddho abhiññāya,<br> dhammamakkhāsi bhikkhunaṃ;<br> Duk­khas­santa­karo satthā,<br> cakkhumā parinibbuto”ti.
</p>
</blockquote>
<p><a class="sc" id="164"></a><a class="wp" id="wp4.4"></a><a class="ms" id="p_7D_413"></a>Tatrāpi sudaṃ bhagavā bhaṇḍagāme viharanto etadeva bahulaṃ bhikkhūnaṃ dhammiṃ kathaṃ karoti: “iti sīlaṃ, iti samādhi, iti paññā. Sīla­pari­bhāvito samādhi mahapphalo hoti mahānisaṃso. Samā­dhi­pari­bhāvitā paññā mahapphalā hoti mahānisaṃsā. Paññā­pari­bhāvi­taṃ cittaṃ sammadeva āsavehi vimuccati, seyyathidaṃ—kāmāsavā, bhavāsavā, avijjāsavā”ti.</p>
<h2><span class="var" title="cattāro mahāpadesā (bj)" id="note188">22. ­Catuma­hāpa­desa­kathā</span></h2>
<p><a class="sc" id="165"></a><a class="wp" id="wp4.5"></a><a class="pts" id="pts2.124"></a><a class="ms" id="p_7D_414"></a><a class="msdiv" id="msdiv187"></a>Atha kho bhagavā bhaṇḍagāme yathābhirantaṃ viharitvā āyasmantaṃ ānandaṃ āmantesi: “āyāmānanda, yena hatthigāmo, yena ambagāmo, yena jambugāmo, yena bhoganagaraṃ tenu­pasaṅka­mis­sāmā”ti. <a class="wp" id="wp4.6"></a>“Evaṃ, bhante”ti kho āyasmā ānando bhagavato paccassosi. Atha kho bhagavā mahatā ­bhik­khu­saṃ­ghena saddhiṃ yena bhoganagaraṃ tadavasari. <a class="wp" id="wp4.7"></a>Tatra sudaṃ bhagavā bhoganagare viharati <span class="var" title="anande (pts1) | sānandare (mr)" id="note189">ānande</span> cetiye. Tatra kho bhagavā bhikkhū āmantesi: “cattārome, bhikkhave, mahāpadese desessāmi, taṃ suṇātha, sādhukaṃ manasikarotha, bhāsissāmī”ti. “Evaṃ, bhante”ti kho te bhikkhū bhagavato paccassosuṃ. Bhagavā etadavoca:</p>
<p><a class="sc" id="166"></a><a class="wp" id="wp4.8"></a><a class="ms" id="p_7D_415"></a><a class="msdiv" id="msdiv188"></a>“Idha, bhikkhave, bhikkhu evaṃ vadeyya: ‘sammukhā metaṃ, āvuso, bhagavato sutaṃ sammukhā paṭiggahitaṃ, ayaṃ dhammo ayaṃ vinayo idaṃ satthusāsanan’ti. Tassa, bhikkhave, bhikkhuno bhāsitaṃ neva abhinan­di­tab­baṃ nap­paṭik­kosi­tabbaṃ. Anabhinanditvā appaṭikkositvā tāni padabyañjanāni sādhukaṃ uggahetvā sutte <span class="var" title="otāretabbāni (bj, pts1)" id="note191">osāretabbāni</span>, vinaye sandas­setab­bāni. Tāni ce sutte <span class="var" title="otāriyamānāni (bj, pts1)" id="note192">osāriyamānāni</span> vinaye san­dassi­ya­mānāni na ceva sutte <span class="var" title="otaranti (bj, pts1)" id="note193">osaranti</span>, na ca vinaye sandissanti, niṭṭhamettha gantabbaṃ: ‘addhā idaṃ na ceva tassa bhagavato vacanaṃ; imassa ca bhikkhuno duggahitan’ti. Iti hetaṃ, bhikkhave, chaḍḍeyyātha. Tāni ce sutte osāriyamānāni vinaye san­dassi­ya­mānāni sutte ceva osaranti, vinaye ca sandissanti, niṭṭhamettha gantabbaṃ: ‘addhā idaṃ tassa bhagavato vacanaṃ; imassa ca bhikkhuno suggahitan’ti. Idaṃ, bhikkhave, paṭhamaṃ mahāpadesaṃ dhāreyyātha. <span class="brnum">(1)</span></p>
<p><a class="sc" id="167"></a><a class="wp" id="wp4.9"></a><a class="pts" id="pts2.125"></a><a class="ms" id="p_7D_416"></a>Idha pana, bhikkhave, bhikkhu evaṃ vadeyya: ‘amukasmiṃ nāma āvāse saṅgho viharati sathero sapāmokkho. Tassa me saṅghassa sammukhā sutaṃ sammukhā paṭiggahitaṃ, ayaṃ dhammo ayaṃ vinayo idaṃ satthusāsanan’ti. Tassa, bhikkhave, bhikkhuno bhāsitaṃ neva abhinan­di­tab­baṃ nap­paṭik­kosi­tabbaṃ. Anabhinanditvā appaṭikkositvā tāni padabyañjanāni sādhukaṃ uggahetvā sutte osāretabbāni, vinaye sandas­setab­bāni. Tāni ce sutte osāriyamānāni vinaye san­dassi­ya­mānāni na ceva sutte osaranti, na ca vinaye sandissanti, niṭṭhamettha gantabbaṃ: ‘addhā idaṃ na ceva tassa bhagavato vacanaṃ; tassa ca saṅghassa duggahitan’ti. Itihetaṃ, bhikkhave, chaḍḍeyyātha. Tāni ce sutte osāriyamānāni vinaye san­dassi­ya­mānāni sutte ceva osaranti, vinaye ca sandissanti, niṭṭhamettha gantabbaṃ: ‘addhā idaṃ tassa bhagavato vacanaṃ; tassa ca saṅghassa suggahitan’ti. Idaṃ, bhikkhave, dutiyaṃ mahāpadesaṃ dhāreyyātha. <span class="brnum">(2)</span></p>
<p><a class="sc" id="168"></a><a class="wp" id="wp4.10"></a><a class="ms" id="p_7D_417"></a>Idha pana, bhikkhave, bhikkhu evaṃ vadeyya: ‘amukasmiṃ nāma āvāse sambahulā therā bhikkhū viharanti bahussutā āgatāgamā dhammadharā vinayadharā mātikādharā. Tesaṃ me therānaṃ sammukhā sutaṃ sammukhā paṭiggahitaṃ—ayaṃ dhammo ayaṃ vinayo idaṃ satthusāsanan’ti. Tassa, bhikkhave, bhikkhuno bhāsitaṃ neva abhinan­di­tab­baṃ … pe … na ca vinaye sandissanti, niṭṭhamettha gantabbaṃ: ‘addhā idaṃ na ceva tassa bhagavato vacanaṃ; tesañca therānaṃ duggahitan’ti. Itihetaṃ, bhikkhave, chaḍḍeyyātha. Tāni ce sutte osāriyamānāni … pe … vinaye ca sandissanti, niṭṭhamettha gantabbaṃ: ‘addhā idaṃ tassa bhagavato vacanaṃ; tesañca therānaṃ suggahitan’ti. Idaṃ, bhikkhave, tatiyaṃ mahāpadesaṃ dhāreyyātha. <span class="brnum">(3)</span></p>
<p><a class="sc" id="169"></a><a class="wp" id="wp4.11"></a><a class="pts" id="pts2.126"></a><a class="ms" id="p_7D_418"></a>Idha pana, bhikkhave, bhikkhu evaṃ vadeyya: ‘amukasmiṃ nāma āvāse eko thero bhikkhu viharati bahussuto āgatāgamo dhammadharo vinayadharo mātikādharo. Tassa me therassa sammukhā sutaṃ sammukhā paṭiggahitaṃ—ayaṃ dhammo ayaṃ vinayo idaṃ satthusāsanan’ti. Tassa, bhikkhave, bhikkhuno bhāsitaṃ neva abhinan­di­tab­baṃ nap­paṭik­kosi­tabbaṃ. Anabhinanditvā appaṭikkositvā tāni padabyañjanāni sādhukaṃ uggahetvā sutte osāretabbāni, vinaye sandas­setab­bāni. Tāni ce sutte osāriyamānāni vinaye san­dassi­ya­mānāni na ceva sutte osaranti, na ca vinaye sandissanti, niṭṭhamettha gantabbaṃ: ‘addhā idaṃ na ceva tassa bhagavato vacanaṃ; tassa ca therassa duggahitan’ti. Itihetaṃ, bhikkhave, chaḍḍeyyātha. Tāni ca sutte osāriyamānāni vinaye san­dassi­ya­mānāni sutte ceva osaranti, vinaye ca sandissanti, niṭṭhamettha gantabbaṃ: ‘addhā idaṃ tassa bhagavato vacanaṃ; tassa ca therassa suggahitan’ti. Idaṃ, bhikkhave, catutthaṃ mahāpadesaṃ dhāreyyātha. <span class="brnum">(4)</span> Ime kho, bhikkhave, cattāro mahāpadese dhāreyyāthā”ti.</p>
<p><a class="sc" id="170"></a><a class="wp" id="wp4.12"></a><a class="ms" id="p_7D_419"></a>Tatrapi sudaṃ bhagavā bhoganagare viharanto ānande cetiye etadeva bahulaṃ bhikkhūnaṃ dhammiṃ kathaṃ karoti: “iti sīlaṃ, iti samādhi, iti paññā. Sīla­pari­bhāvito samādhi mahapphalo hoti mahānisaṃso. Samā­dhi­pari­bhāvitā paññā mahapphalā hoti mahānisaṃsā. Paññā­pari­bhāvi­taṃ cittaṃ sammadeva āsavehi vimuccati, seyyathidaṃ—kāmāsavā, bhavāsavā, avijjāsavā”ti.</p>
<h2><span class="var" title="cunda-kammā­ra­putta­ka­thā (bj)" id="note194">23. Kammā­ra­putta­cun­davat­thu</span></h2>
<p><a class="sc" id="171"></a><a class="wp" id="4.13"></a><a class="pts" id="pts2.127"></a><a class="ms" id="p_7D_420"></a><a class="msdiv" id="msdiv189"></a>Atha kho bhagavā bhoganagare yathābhirantaṃ viharitvā āyasmantaṃ ānandaṃ āmantesi: “āyāmānanda, yena pāvā tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi. Atha kho bhagavā mahatā ­bhik­khu­saṃ­ghena saddhiṃ yena pāvā tadavasari. Tatra sudaṃ bhagavā pāvāyaṃ viharati cundassa kammā­ra­puttassa ambavane. <a class="wp" id="4.14"></a>Assosi kho cundo kammāraputto: “ bhagavā kira pāvaṃ anuppatto, pāvāyaṃ viharati mayhaṃ ambavane”ti. Atha kho cundo kammāraputto yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho cundaṃ kammāraputtaṃ bhagavā dhammiyā kathāya sandassesi samādapesi samuttejesi sampahaṃsesi. Atha kho cundo kammāraputto bhagavatā dhammiyā kathāya sandassito samādapito samuttejito sampahaṃsito bhagavantaṃ etadavoca: <a class="wp" id="4.15"></a>“adhivāsetu me, bhante, bhagavā svātanāya bhattaṃ saddhiṃ ­bhik­khu­saṃ­ghenā”ti. Adhivāsesi bhagavā tuṇhībhāvena. <a class="wp" id="4.16"></a>Atha kho cundo kammāraputto bhagavato adhivāsanaṃ viditvā uṭṭhāyāsanā bhagavantaṃ abhivādetvā padakkhiṇaṃ katvā pakkāmi.</p>
<p><a class="sc" id="172"></a><a class="wp" id="wp4.17"></a><a class="ms" id="p_7D_421"></a>Atha kho cundo kammāraputto tassā rattiyā accayena sake nivesane paṇītaṃ khādanīyaṃ bhojanīyaṃ paṭiyādāpetvā pahūtañca sūkaramaddavaṃ bhagavato kālaṃ ārocāpesi: “kālo, bhante, niṭṭhitaṃ bhattan”ti. <a class="wp" id="wp4.18"></a>Atha kho bhagavā pubbaṇ­ha­samayaṃ nivāsetvā patta­cīvara­mādāya saddhiṃ ­bhik­khu­saṅ­ghena yena cundassa kammā­ra­puttassa nivesanaṃ tenupasaṅkami; upasaṅkamitvā paññatte āsane nisīdi. Nisajja kho bhagavā cundaṃ kammāraputtaṃ āmantesi: “yaṃ te, cunda, sūkaramaddavaṃ paṭiyattaṃ, tena maṃ parivisa. Yaṃ panaññaṃ khādanīyaṃ bhojanīyaṃ paṭiyattaṃ, tena bhikkhusaṅghaṃ parivisā”ti. “Evaṃ, bhante”ti kho cundo kammāraputto bhagavato paṭissutvā yaṃ ahosi sūkaramaddavaṃ paṭiyattaṃ, tena bhagavantaṃ parivisi. Yaṃ panaññaṃ khādanīyaṃ bhojanīyaṃ paṭiyattaṃ, tena bhikkhusaṅghaṃ parivisi. <a class="wp" id="wp4.19"></a>Atha kho bhagavā cundaṃ kammāraputtaṃ āmantesi: “yaṃ te, cunda, sūkaramaddavaṃ avasiṭṭhaṃ, taṃ sobbhe nikhaṇāhi. Nāhaṃ taṃ, cunda, passāmi sadevake loke samārake sabrahmake ­sassama­ṇab­rāhma­ṇiyā pajāya sade­va­manus­sāya, yassa taṃ paribhuttaṃ sammā pariṇāmaṃ gaccheyya aññatra tathāgatassā”ti. “Evaṃ, bhante”ti kho cundo kammāraputto bhagavato paṭissutvā yaṃ ahosi sūkaramaddavaṃ avasiṭṭhaṃ, taṃ sobbhe nikhaṇitvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinnaṃ kho cundaṃ kammāraputtaṃ bhagavā dhammiyā kathāya sandassetvā samādapetvā samuttejetvā sampahaṃsetvā uṭṭhāyāsanā pakkāmi.</p>
<p class="endsection">()</p>
<p><a class="sc" id="173"></a><a class="wp" id="wp4.20"></a><a class="pts" id="pts2.128"></a><a class="ms" id="p_7D_423"></a><a class="msdiv" id="msdiv190"></a>Atha kho bhagavato cundassa kammā­ra­puttassa bhattaṃ bhuttāvissa kharo ābādho uppajji, lohita­pak­khan­dikā pabāḷhā vedanā vattanti māraṇantikā. Tā sudaṃ bhagavā sato sampajāno adhivāsesi avihaññamāno. Atha kho bhagavā āyasmantaṃ ānandaṃ āmantesi: “āyāmānanda, yena kusinārā tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi.</p>
<blockquote class="gatha">
<p><a class="sc" id="174"></a><a class="ms" id="p_7D_424"></a> Cundassa bhattaṃ bhuñjitvā,<br> kammārassāti me sutaṃ;<br> Ābādhaṃ samphusī dhīro,<br> pabāḷhaṃ māraṇantikaṃ.
</p>
<p><a class="sc" id="175"></a><a class="ms" id="p_7D_425"></a>Bhuttassa ca sūkaramad­da­vena,<br> Byādhippabāḷho udapādi satthuno;<br> <span class="var" title="viriñcamāno (bj) | viriccamāno (si, pts1, mr ^ud8.5#1 [Cundasutta])" id="note198">Virecamāno</span> bhagavā avoca,<br> <span class="dquo">“</span> Gacchāmahaṃ kusināraṃ nagaran”ti.</p>
</blockquote>
<h2><span class="var" title="ānandena pānīyāharaṇaṃ (bj)" id="note199">24. Pānīyāharaṇa</span></h2>
<p><a class="sc" id="176"></a><a class="wp" id="wp4.21"></a><a class="pts" id="pts2.129"></a><a class="ms" id="p_7D_426"></a><a class="msdiv" id="msdiv191"></a>Atha kho bhagavā maggā okkamma yena aññataraṃ rukkhamūlaṃ tenupasaṅkami; upasaṅkamitvā āyasmantaṃ ānandaṃ āmantesi: “iṅgha me tvaṃ, ānanda, catugguṇaṃ saṅghāṭiṃ paññapehi, kilantosmi, ānanda, nisīdissāmī”ti. “Evaṃ, bhante”ti kho āyasmā ānando bhagavato paṭissutvā catugguṇaṃ saṅghāṭiṃ paññapesi. Nisīdi bhagavā paññatte āsane. <a class="wp" id="wp4.22"></a>Nisajja kho bhagavā āyasmantaṃ ānandaṃ āmantesi: “iṅgha me tvaṃ, ānanda, pānīyaṃ āhara, pipāsitosmi, ānanda, pivissāmī”ti. Evaṃ vutte, āyasmā ānando bhagavantaṃ etadavoca: “idāni, bhante, pañcamattāni sakaṭasatāni atikkantāni, taṃ cakkacchinnaṃ udakaṃ parittaṃ luḷitaṃ āvilaṃ sandati. Ayaṃ, bhante, <span class="var" title="kakutthā (bj, pts1) | kakudha (s1-3, km) | kukudhā (^ud8.5#1 [Cundasutta])" id="note200">kakudhā</span> nadī avidūre acchodakā sātodakā sītodakā <span class="var" title="setakā (bj, pts1)" id="note201">setodakā</span> suppatitthā ramaṇīyā. Ettha bhagavā pānīyañca pivissati, gattāni ca <span class="var" title="sītaṃ (pts1, mr)" id="note202">sītī</span> karissatī”ti.</p>
<p><a class="sc" id="177"></a><a class="wp" id="wp4.23"></a><a class="ms" id="p_7D_427"></a>Dutiyampi kho bhagavā āyasmantaṃ ānandaṃ āmantesi: “iṅgha me tvaṃ, ānanda, pānīyaṃ āhara, pipāsitosmi, ānanda, pivissāmī”ti. Dutiyampi kho āyasmā ānando bhagavantaṃ etadavoca: “idāni, bhante, pañcamattāni sakaṭasatāni atikkantāni, taṃ cakkacchinnaṃ udakaṃ parittaṃ luḷitaṃ āvilaṃ sandati. Ayaṃ, bhante, kakudhā nadī avidūre acchodakā sātodakā sītodakā setodakā suppatitthā ramaṇīyā. Ettha bhagavā pānīyañca pivissati, gattāni ca sītīkarissatī”ti.</p>
<p><a class="sc" id="178"></a><a class="wp" id="wp4.24"></a><a class="ms" id="p_7D_428"></a>Tatiyampi kho bhagavā āyasmantaṃ ānandaṃ āmantesi: “iṅgha me tvaṃ, ānanda, pānīyaṃ āhara, pipāsitosmi, ānanda, pivissāmī”ti. “Evaṃ, bhante”ti kho āyasmā ānando bhagavato paṭissutvā pattaṃ gahetvā yena sā nadikā tenupasaṅkami. Atha kho sā nadikā cakkacchinnā parittā luḷitā āvilā sandamānā, āyasmante ānande upasaṅkamante acchā vippasannā anāvilā <span class="var" title="sandati (s1-3, km)" id="note203">sandittha</span>. <a class="wp" id="wp4.25"></a>Atha kho āyasmato ānandassa etadahosi: “acchariyaṃ vata bho, abbhutaṃ vata bho, tathāgatassa mahiddhikatā mahānubhāvatā. Ayañhi sā nadikā cakkacchinnā parittā luḷitā āvilā sandamānā mayi upasaṅkamante acchā vippasannā anāvilā sandatī”ti. Pattena pānīyaṃ ādāya yena bhagavā tenupasaṅkami; upasaṅkamitvā bhagavantaṃ etadavoca: “acchariyaṃ, bhante, abbhutaṃ, bhante, tathāgatassa mahiddhikatā mahānubhāvatā. Idāni sā bhante nadikā cakkacchinnā parittā luḷitā āvilā sandamānā mayi upasaṅkamante acchā vippasannā anāvilā sandittha. Pivatu bhagavā pānīyaṃ pivatu sugato pānīyan”ti. Atha kho bhagavā pānīyaṃ apāyi.</p>
<h2>25. Pukkusa­malla­putta­vatthu</h2>
<p><a class="sc" id="179"></a><a class="wp" id="wp4.26"></a><a class="pts" id="pts2.130"></a><a class="ms" id="p_7D_429"></a><a class="msdiv" id="msdiv192"></a>Tena kho pana samayena pukkuso mallaputto āḷārassa kālāmassa sāvako kusinārāya pāvaṃ addhā­na­maggap­paṭi­panno hoti. Addasā kho pukkuso mallaputto bhagavantaṃ aññatarasmiṃ rukkhamūle nisinnaṃ. Disvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho pukkuso mallaputto bhagavantaṃ etadavoca: “acchariyaṃ, bhante, abbhutaṃ, bhante, santena vata, bhante, pabbajitā vihārena viharanti. <a class="wp" id="wp4.27"></a>Bhūtapubbaṃ, bhante, āḷāro kālāmo addhā­na­maggap­paṭi­panno maggā okkamma avidūre aññatarasmiṃ rukkhamūle divāvihāraṃ nisīdi. Atha kho, bhante, pañcamattāni sakaṭasatāni āḷāraṃ kālāmaṃ nissāya nissāya atikkamiṃsu. Atha kho, bhante, aññataro puriso tassa <span class="var" title="sakaṭasatassa (mr)" id="note204">sakaṭa­satthassa</span> piṭṭhito piṭṭhito āgacchanto yena āḷāro kālāmo tenupasaṅkami; upasaṅkamitvā āḷāraṃ kālāmaṃ etadavoca: ‘api, bhante, pañcamattāni sakaṭasatāni atikkantāni addasā’ti? ‘Na kho ahaṃ, āvuso, addasan’ti. ‘Kiṃ pana, bhante, saddaṃ assosī’ti? ‘Na kho ahaṃ, āvuso, saddaṃ assosin’ti. ‘Kiṃ pana, bhante, sutto ahosī’ti? ‘Na kho ahaṃ, āvuso, sutto ahosin’ti. ‘Kiṃ pana, bhante, saññī ahosī’ti? ‘Evamāvuso’ti. ‘So tvaṃ, bhante, saññī samāno jāgaro pañcamattāni sakaṭasatāni nissāya nissāya atikkantāni neva addasa, na pana saddaṃ assosi; <span class="var" title="apissu (bj) | api hi (s1-3, km, pts1)" id="note205">apisu</span> te, bhante, saṅghāṭi rajena okiṇṇā’ti? ‘Evamāvuso’ti. Atha kho, bhante, tassa purisassa etadahosi: ‘acchariyaṃ vata bho, abbhutaṃ vata bho, santena vata bho pabbajitā vihārena viharanti. Yatra hi nāma saññī samāno jāgaro pañcamattāni sakaṭasatāni nissāya nissāya atikkantāni neva dakkhati, na pana saddaṃ sossatī’ti. Āḷāre kālāme uḷāraṃ pasādaṃ pavedetvā pakkāmī”ti.</p>
<p><a class="sc" id="180"></a><a class="wp" id="wp4.28"></a><a class="ms" id="p_7D_430"></a><a class="msdiv" id="msdiv193"></a>“Taṃ kiṃ maññasi, pukkusa, katamaṃ nu kho dukkarataraṃ vā dura­bhi­sam­bha­va­taraṃ vā—yo vā saññī samāno jāgaro pañcamattāni sakaṭasatāni nissāya nissāya atikkantāni neva passeyya, na pana saddaṃ suṇeyya; yo vā saññī samāno jāgaro deve vassante deve gaḷagaḷāyante <span class="var" title="vijjutāsu (bj, s1-3, km, pts1)" id="note206">vijjullatāsu</span> niccharantīsu asaniyā phalantiyā neva passeyya, na pana saddaṃ suṇeyyā”ti? <a class="wp" id="wp4.29"></a>“Kiñhi, bhante, karissanti pañca vā sakaṭasatāni cha vā sakaṭasatāni satta vā sakaṭasatāni <span class="var" title="nava vā sakaṭasatāni dasa vā sakaṭasatāni (s1-3, km, pts1)" id="note207">aṭṭha vā sakaṭasatāni nava vā sakaṭasatāni</span>, sakaṭasahassaṃ vā sakaṭa­sata­sahas­saṃ vā. Atha kho etadeva ­dukka­ra­ta­rañ­ceva dura­bhi­sam­bha­va­tarañca yo saññī samāno jāgaro deve vassante deve gaḷagaḷāyante vijjullatāsu niccharantīsu asaniyā phalantiyā neva passeyya, na pana saddaṃ suṇeyyā”ti.</p>
<p><a class="sc" id="181"></a><a class="wp" id="wp4.30"></a><a class="pts" id="pts2.132"></a><a class="ms" id="p_7D_431"></a>“Ekamidāhaṃ, pukkusa, samayaṃ ātumāyaṃ viharāmi bhusāgāre. Tena kho pana samayena deve vassante deve gaḷagaḷāyante vijjullatāsu niccharantīsu asaniyā phalantiyā avidūre bhusāgārassa dve kassakā bhātaro hatā cattāro ca <span class="var" title="balivaddā (bj, pts1)" id="note208">balibaddā</span>. Atha kho, pukkusa, ātumāya mahājanakāyo nikkhamitvā yena te dve kassakā bhātaro hatā cattāro ca balibaddā tenupasaṅkami. <a class="wp" id="wp4.31"></a>Tena kho panāhaṃ, pukkusa, samayena bhusāgārā nikkhamitvā bhusāgāradvāre abbhokāse caṅkamāmi. Atha kho, pukkusa, aññataro puriso tamhā mahājanakāyā yenāhaṃ tenupasaṅkami; upasaṅkamitvā maṃ abhivādetvā ekamantaṃ aṭṭhāsi. Ekamantaṃ ṭhitaṃ kho ahaṃ, pukkusa, taṃ purisaṃ etadavocaṃ: <a class="wp" id="wp4.32"></a>‘kiṃ nu kho eso, āvuso, mahājanakāyo sannipatito’ti? ‘Idāni, bhante, deve vassante deve gaḷagaḷāyante vijjullatāsu niccharantīsu asaniyā phalantiyā dve kassakā bhātaro hatā cattāro ca balibaddā. Ettheso mahājanakāyo sannipatito. Tvaṃ pana, bhante, <span class="var" title="kuhiṃ (bj)" id="note209">kva</span> ahosī’ti? ‘Idheva kho ahaṃ, āvuso, ahosin’ti. ‘Kiṃ pana, bhante, addasā’ti? ‘Na kho ahaṃ, āvuso, addasan’ti. ‘Kiṃ pana, bhante, saddaṃ assosī’ti? ‘Na kho ahaṃ, āvuso, saddaṃ assosin’ti. ‘Kiṃ pana, bhante, sutto ahosī’ti? ‘Na kho ahaṃ, āvuso, sutto ahosin’ti. ‘Kiṃ pana, bhante, saññī ahosī’ti? ‘Evamāvuso’ti. ‘So tvaṃ, bhante, saññī samāno jāgaro deve vassante deve gaḷagaḷāyante vijjullatāsu niccharantīsu asaniyā phalantiyā neva addasa, na pana saddaṃ assosī’ti? ‘Evamāvuso’ti?</p>
<p><a class="sc" id="182"></a><a class="wp" id="wp4.33"></a><a class="ms" id="p_7D_432"></a>Atha kho, pukkusa, tassa purisassa etadahosi: ‘acchariyaṃ vata bho, abbhutaṃ vata bho, santena vata bho pabbajitā vihārena viharanti. Yatra hi nāma saññī samāno jāgaro deve vassante deve gaḷagaḷāyante vijjullatāsu niccharantīsu asaniyā phalantiyā neva dakkhati, na pana saddaṃ <span class="var" title="suṇissati (s1-3) | suṇissatīti (km)" id="note210">sossatī’ti</span>. Mayi uḷāraṃ pasādaṃ pavedetvā maṃ abhivādetvā padakkhiṇaṃ katvā pakkāmī”ti.</p>
<p><a class="sc" id="183"></a><a class="wp" id="wp4.34"></a><a class="pts" id="pts2.133"></a><a class="ms" id="p_7D_433"></a>Evaṃ vutte, pukkuso mallaputto bhagavantaṃ etadavoca: “esāhaṃ, bhante, yo me āḷāre kālāme pasādo taṃ mahāvāte vā ophuṇāmi <span class="var" title="siṅghasotāya (mr)" id="note211">sīghasotāya</span> vā nadiyā pavāhemi. Abhikkantaṃ, bhante, abhikkantaṃ, bhante. Seyyathāpi, bhante, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya: ‘cakkhumanto rūpāni dakkhantī’ti; evamevaṃ bhagavatā aneka­pariyā­yena dhammo pakāsito. Esāhaṃ, bhante, bhagavantaṃ saraṇaṃ gacchāmi dhammañca ­bhik­khu­saṃ­ghañca. Upāsakaṃ maṃ bhagavā dhāretu ajjatagge pāṇupetaṃ saraṇaṃ gatan”ti.</p>
<p><a class="sc" id="184"></a><a class="wp" id="wp4.35"></a><a class="ms" id="p_7D_434"></a><a class="msdiv" id="msdiv194"></a>Atha kho pukkuso mallaputto aññataraṃ purisaṃ āmantesi: “iṅgha me tvaṃ, bhaṇe, siṅgīvaṇṇaṃ yugamaṭṭhaṃ dhāraṇīyaṃ āharā”ti. “Evaṃ, bhante”ti kho so puriso pukkusassa mallaputtassa paṭissutvā taṃ siṅgīvaṇṇaṃ yugamaṭṭhaṃ dhāraṇīyaṃ <span class="var" title="āharasi (mr)" id="note212">āhari</span>. Atha kho pukkuso mallaputto taṃ siṅgīvaṇṇaṃ yugamaṭṭhaṃ dhāraṇīyaṃ bhagavato upanāmesi: “idaṃ, bhante, siṅgīvaṇṇaṃ yugamaṭṭhaṃ dhāraṇīyaṃ, taṃ me bhagavā paṭiggaṇhātu anukampaṃ upādāyā”ti. “Tena hi, pukkusa, ekena maṃ acchādehi, ekena ānandan”ti. “Evaṃ, bhante”ti kho pukkuso mallaputto bhagavato paṭissutvā ekena bhagavantaṃ acchādeti, ekena āyasmantaṃ ānandaṃ. <a class="wp" id="wp4.36"></a>Atha kho bhagavā pukkusaṃ mallaputtaṃ dhammiyā kathāya sandassesi samādapesi samuttejesi sampahaṃsesi. Atha kho pukkuso mallaputto bhagavatā dhammiyā kathāya sandassito samādapito samuttejito sampahaṃsito uṭṭhāyāsanā bhagavantaṃ abhivādetvā padakkhiṇaṃ katvā pakkāmi.</p>
<p><a class="sc" id="185"></a><a class="wp" id="wp4.37"></a><a class="pts" id="pts2.134"></a><a class="ms" id="p_7D_435"></a><a class="msdiv" id="msdiv195"></a>Atha kho āyasmā ānando acirapakkante pukkuse mallaputte taṃ siṅgīvaṇṇaṃ yugamaṭṭhaṃ dhāraṇīyaṃ bhagavato kāyaṃ upanāmesi. Taṃ bhagavato kāyaṃ upanāmitaṃ <span class="var" title="vītaccikaṃ viya (bj, pts1) | hatacchikaṃ viya (s1-3)" id="note213">hataccikaṃ viya</span> khāyati. Atha kho āyasmā ānando bhagavantaṃ etadavoca: “acchariyaṃ, bhante, abbhutaṃ, bhante, yāva parisuddho, bhante, tathāgatassa chavivaṇṇo pariyodāto. Idaṃ, bhante, siṅgīvaṇṇaṃ yugamaṭṭhaṃ dhāraṇīyaṃ bhagavato kāyaṃ upanāmitaṃ hataccikaṃ viya khāyatī”ti. “Evametaṃ, ānanda, evametaṃ, ānanda, dvīsu kālesu ativiya tathāgatassa kāyo parisuddho hoti chavivaṇṇo pariyodāto. <a class="wp" id="wp4.38"></a>Katamesu dvīsu? Yañca, ānanda, rattiṃ tathāgato anuttaraṃ sammāsambodhiṃ abhisam­buj­jhati, yañca rattiṃ anupādisesāya nibbānadhātuyā parinibbāyati. Imesu kho, ānanda, dvīsu kālesu ativiya tathāgatassa kāyo parisuddho hoti chavivaṇṇo pariyodāto. Ajja kho panānanda, rattiyā pacchime yāme kusinārāyaṃ upavattane mallānaṃ sālavane <span class="var" title="antare (s1-3, km)" id="note214">antarena</span> yamakasālānaṃ tathāgatassa parinibbānaṃ <span class="var" title="bhavissatīti (mr)" id="note215">bhavissati</span>. Āyāmānanda, yena kakudhā nadī tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi.</p>
<blockquote class="gatha">
<p><a class="sc" id="186"></a><a class="ms" id="p_7D_436"></a>Siṅgīvaṇṇaṃ yugamaṭṭhaṃ,<br> pukkuso abhihārayi;<br> Tena acchādito satthā,<br> hemavaṇṇo asobhathāti.
</p>
</blockquote>
<p class="endsection">()</p>
<p><a class="sc" id="187"></a><a class="wp" id="wp4.39"></a><a class="ms" id="p_7D_438"></a><a class="msdiv" id="msdiv196"></a> Atha kho bhagavā mahatā ­bhik­khu­saṃ­ghena saddhiṃ yena kakudhā nadī tenupasaṅkami; upasaṅkamitvā kakudhaṃ nadiṃ ajjhogāhetvā nhatvā ca pivitvā ca paccuttaritvā yena ambavanaṃ tenupasaṅkami. Upasaṅkamitvā āyasmantaṃ cundakaṃ āmantesi: “iṅgha me tvaṃ, cundaka, catugguṇaṃ saṅghāṭiṃ paññapehi, kilantosmi, cundaka, nipajjissāmī”ti.</p>
<p><a class="sc" id="188"></a><a class="wp" id="wp4.40"></a><a class="pts" id="pts2.135"></a><a class="ms" id="p_7D_439"></a>“Evaṃ, bhante”ti kho āyasmā cundako bhagavato paṭissutvā catugguṇaṃ saṅghāṭiṃ paññapesi. Atha kho bhagavā dakkhiṇena passena sīhaseyyaṃ kappesi pāde pādaṃ accādhāya sato sampajāno uṭṭhānasaññaṃ manasikaritvā. Āyasmā pana cundako tattheva bhagavato purato nisīdi.</p>
<blockquote class="gatha">
<p><a class="sc" id="189"></a><a class="wp" id="wp4.41"></a><a class="ms" id="p_7D_440"></a>Gantvāna buddho nadikaṃ kakudhaṃ,<br> Acchodakaṃ sātudakaṃ vippasannaṃ;<br> Ogāhi satthā <span class="var" title="sukilantarūpo (bj, pts1)" id="note218">akilantarūpo</span>,<br> Tathāgato <span class="var" title="appaṭimodha (bj) | appaṭimo va (pts1)" id="note219">appaṭimo ca</span> loke.</p>
<p><a class="sc" id="190"></a><a class="ms" id="p_7D_441"></a><span class="var" title="nhātvā ca pivitvā cudakāni sutvā (s1-3) | nahatvā pitvā cudatāri satthā (pts1) | pivitvā ca uttari (mr)" id="note220">Nhatvā ca pivitvā cudatāri satthā</span>,<br> Purakkhato bhikkhugaṇassa majjhe;<br> <span class="var" title="satthā (bj, s1-3, km, pts1)" id="note221">Vattā</span> pavattā bhagavā idha dhamme,<br> Upāgami ambavanaṃ mahesi.
</p>
<p><a class="sc" id="191"></a><a class="ms" id="p_7D_442"></a>Āmantayi cundakaṃ nāma bhikkhuṃ,<br> Catugguṇaṃ santhara me nipajjaṃ;<br> So codito bhāvitattena cundo,<br> Catugguṇaṃ santhari khippameva;<br> Nipajji satthā akilantarūpo,<br> Cundopi tattha <span class="var" title="samukhe (mr)" id="note222">pamukhe</span> nisīdīti.</p>
</blockquote>
<p><a class="sc" id="192"></a><a class="wp" id="wp4.42"></a><a class="pts" id="pts2.136"></a><a class="ms" id="p_7D_443"></a><a class="msdiv" id="msdiv197"></a>Atha kho bhagavā āyasmantaṃ ānandaṃ āmantesi: “siyā <span class="var" title="yo kho (mr)" id="note223">kho</span> panānanda, cundassa kammā­ra­puttassa koci vippaṭisāraṃ uppādeyya: ‘tassa te, āvuso cunda, alābhā tassa te dulladdhaṃ, yassa te tathāgato pacchimaṃ piṇḍapātaṃ paribhuñjitvā parinibbuto’ti. Cundassa, ānanda, kammā­ra­puttassa evaṃ vippaṭisāro paṭivinetabbo: ‘tassa te, āvuso cunda, lābhā tassa te suladdhaṃ, yassa te tathāgato pacchimaṃ piṇḍapātaṃ paribhuñjitvā parinibbuto. Sammukhā metaṃ, āvuso cunda, bhagavato sutaṃ sammukhā paṭiggahitaṃ– dveme piṇḍapātā <span class="var" title="samaphalā (bj) | samā samaphalā (mr)" id="note225">samasamaphalā</span> <span class="var" title="samasamavipākā (s1-3, km, pts1)" id="note226">samavipākā</span>, ativiya aññehi piṇḍapātehi mahapphalatarā ca mahā­nisaṃ­sa­tarā ca. Katame dve? Yañca piṇḍapātaṃ paribhuñjitvā tathāgato anuttaraṃ sammāsambodhiṃ abhisam­buj­jhati, yañca piṇḍapātaṃ paribhuñjitvā tathāgato anupādisesāya nibbānadhātuyā parinibbāyati. Ime dve piṇḍapātā samasamaphalā samavipākā, ativiya aññehi piṇḍapātehi mahapphalatarā ca mahā­nisaṃ­sa­tarā ca. Āyu­saṃ­vatta­ni­kaṃ āyasmatā cundena kammāraputtena kammaṃ upacitaṃ, vaṇṇa­saṃ­vatta­ni­kaṃ āyasmatā cundena kammāraputtena kammaṃ upacitaṃ, sukha­saṃ­vatta­ni­kaṃ āyasmatā cundena kammāraputtena kammaṃ upacitaṃ, yasa­saṃ­vatta­ni­kaṃ āyasmatā cundena kammāraputtena kammaṃ upacitaṃ, sagga­saṃ­vatta­ni­kaṃ āyasmatā cundena kammāraputtena kammaṃ upacitaṃ, ādhipa­teyya­saṃ­vatta­ni­kaṃ āyasmatā cundena kammāraputtena kammaṃ upacitan’ti. Cundassa, ānanda, kammā­ra­puttassa evaṃ vippaṭisāro paṭivinetabbo”ti. <a class="wp" id="wp4.43"></a>Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi:</p>
<blockquote class="gatha">
<p><a class="sc" id="193"></a><a class="ms" id="p_7D_444"></a> “Dadato puññaṃ pavaḍḍhati,<br> Saṃyamato veraṃ na cīyati;<br> Kusalo ca jahāti pāpakaṃ,<br> Rāga­dosa­mo­hak­khayā sanibbuto”ti.
</p>
</blockquote>
<p class="endsection">Catuttho bhāṇavāro.</p>
<h2><span class="var" title="kusinā­rā­gamanaṃ (bj)" id="note229">26. Yamakasālā</span></h2>
<p><a class="sc" id="194"></a><a class="wp" id="wp5.1"></a><a class="pts" id="pts2.137"></a><a class="ms" id="p_7D_446"></a><a class="msdiv" id="msdiv198"></a>Atha kho bhagavā āyasmantaṃ ānandaṃ āmantesi: “āyāmānanda, yena hiraññavatiyā nadiyā pārimaṃ tīraṃ, yena kusinārā upavattanaṃ mallānaṃ sālavanaṃ tenu­pasaṅka­mis­sāmā”ti. “Evaṃ, bhante”ti kho āyasmā ānando bhagavato paccassosi. Atha kho bhagavā mahatā ­bhik­khu­saṃ­ghena saddhiṃ yena hiraññavatiyā nadiyā pārimaṃ tīraṃ, yena kusinārā upavattanaṃ mallānaṃ sālavanaṃ tenupasaṅkami. Upasaṅkamitvā āyasmantaṃ ānandaṃ āmantesi: “iṅgha me tvaṃ, ānanda, antarena yamakasālānaṃ uttarasīsakaṃ mañcakaṃ paññapehi, kilantosmi, ānanda, nipajjissāmī”ti. “Evaṃ, bhante”ti kho āyasmā ānando bhagavato paṭissutvā antarena yamakasālānaṃ uttarasīsakaṃ mañcakaṃ paññapesi. Atha kho bhagavā dakkhiṇena passena sīhaseyyaṃ kappesi pāde pādaṃ accādhāya sato sampajāno.</p>
<p><a class="sc" id="195"></a><a class="wp" id="wp5.2"></a><a class="pts" id="pts2.138"></a><a class="ms" id="p_7D_447"></a>Tena kho pana samayena yamakasālā sabba­phāli­phullā honti akālapupphehi. Te tathāgatassa sarīraṃ okiranti ajjhokiranti abhippakiranti tathāgatassa pūjāya. Dibbānipi mandā­ra­va­pupphāni antalikkhā papatanti, tāni tathāgatassa sarīraṃ okiranti ajjhokiranti abhippakiranti tathāgatassa pūjāya. Dibbānipi candanacuṇṇāni antalikkhā papatanti, tāni tathāgatassa sarīraṃ okiranti ajjhokiranti abhippakiranti tathāgatassa pūjāya. Dibbānipi tūriyāni antalikkhe vajjanti tathāgatassa pūjāya. Dibbānipi saṅgītāni antalikkhe vattanti tathāgatassa pūjāya.</p>
<p><a class="sc" id="196"></a><a class="wp" id="wp5.3"></a><a class="ms" id="p_7D_448"></a><a class="msdiv" id="msdiv199"></a>Atha kho bhagavā āyasmantaṃ ānandaṃ āmantesi: “sabba­phāli­phullā kho, ānanda, yamakasālā akālapupphehi. Te tathāgatassa sarīraṃ okiranti ajjhokiranti abhippakiranti tathāgatassa pūjāya. Dibbānipi mandā­ra­va­pupphāni antalikkhā papatanti, tāni tathāgatassa sarīraṃ okiranti ajjhokiranti abhippakiranti tathāgatassa pūjāya. Dibbānipi candanacuṇṇāni antalikkhā papatanti, tāni tathāgatassa sarīraṃ okiranti ajjhokiranti abhippakiranti tathāgatassa pūjāya. Dibbānipi tūriyāni antalikkhe vajjanti tathāgatassa pūjāya. Dibbānipi saṅgītāni antalikkhe vattanti tathāgatassa pūjāya. Na kho, ānanda, ettāvatā tathāgato sakkato vā hoti garukato vā mānito vā pūjito vā apacito vā. Yo kho, ānanda, bhikkhu vā bhikkhunī vā upāsako vā upāsikā vā dhammā­nu­dhammap­paṭi­panno viharati sāmīcip­paṭi­panno anudhammacārī, so tathāgataṃ sakkaroti garuṃ karoti māneti pūjeti <span class="var" title="idaṃ padaṃ bj, s1-3, km, pts1 potthakesu na" id="note230">apaciyati</span>, paramāya pūjāya. Tasmātihānanda, dhammā­nu­dhammap­paṭi­pannā viharissāma sāmīcip­paṭi­pannā anu­dhamma­cāri­noti. Evañhi vo, ānanda, sikkhitabban”ti.</p>
<h2>27. Upavāṇatthera</h2>
<p><a class="sc" id="197"></a><a class="wp" id="wp5.4"></a><a class="pts" id="pts2.139"></a><a class="ms" id="p_7D_449"></a><a class="msdiv" id="msdiv200"></a>Tena kho pana samayena āyasmā upavāṇo bhagavato purato ṭhito hoti bhagavantaṃ bījayamāno. Atha kho bhagavā āyasmantaṃ upavāṇaṃ apasāresi: “apehi, bhikkhu, mā me purato aṭṭhāsī”ti. Atha kho āyasmato ānandassa etadahosi: “ayaṃ kho āyasmā upavāṇo dīgharattaṃ bhagavato upaṭṭhāko santikāvacaro samīpacārī. Atha ca pana bhagavā pacchime kāle āyasmantaṃ upavāṇaṃ apasāreti: ‘apehi, bhikkhu, mā me purato aṭṭhāsī’ti. Ko nu kho hetu, ko paccayo, yaṃ bhagavā āyasmantaṃ upavāṇaṃ apasāreti: ‘apehi, bhikkhu, mā me purato aṭṭhāsī’”ti?</p>
<p><a class="sc" id="198"></a><a class="wp" id="wp5.5"></a><a class="ms" id="p_7D_450"></a>Atha kho āyasmā ānando bhagavantaṃ etadavoca: “ayaṃ, bhante, āyasmā upavāṇo dīgharattaṃ bhagavato upaṭṭhāko santikāvacaro samīpacārī. Atha ca pana bhagavā pacchime kāle āyasmantaṃ upavāṇaṃ apasāreti: ‘apehi, bhikkhu, mā me purato aṭṭhāsī’ti. Ko nu kho, bhante, hetu, ko paccayo, yaṃ bhagavā āyasmantaṃ upavāṇaṃ apasāreti: ‘apehi, bhikkhu, mā me purato aṭṭhāsī’”ti? “Yebhuyyena, ānanda, dasasu lokadhātūsu devatā sannipatitā tathāgataṃ dassanāya. Yāvatā, ānanda, kusinārā upavattanaṃ mallānaṃ sālavanaṃ samantato dvādasa yojanāni, natthi so padeso vālag­ga­koṭi­nit­tuda­na­mat­topi mahesakkhāhi devatāhi apphuṭo. Devatā, ānanda, ujjhāyanti: ‘dūrā ca vatamha āgatā tathāgataṃ dassanāya. Kadāci karahaci tathāgatā loke uppajjanti arahanto sammāsambuddhā. Ajjeva rattiyā pacchime yāme tathāgatassa parinibbānaṃ bhavissati. Ayañca mahesakkho bhikkhu bhagavato purato ṭhito ovārento, na mayaṃ labhāma pacchime kāle tathāgataṃ dassanāyā’”ti.</p>
<p><a class="sc" id="199"></a><a class="wp" id="wp5.6"></a><a class="ms" id="p_7D_451"></a><a class="msdiv" id="msdiv201"></a>“Kathaṃbhūtā pana, bhante, bhagavā devatā <span class="var" title="manasika­ron­tīti (s1-3, km, mr)" id="note231">manasikarotī”ti</span>? “Santānanda, devatā ākāse patha­vī­saññi­niyo kese pakiriya kandanti, bāhā paggayha kandanti, <span class="var" title="chinnaṃpādaṃ viya papatanti (s1-3) | chinnapātaṃ viyapapatanti (km) | chinnapapātaṃ papatanti (pts1)" id="note232">chinnapātaṃ papatanti</span>, āvaṭṭanti, vivaṭṭanti: ‘atikhippaṃ bhagavā pari­nib­bā­yis­sati, atikhippaṃ sugato pari­nib­bā­yis­sati, atikhippaṃ <span class="var" title="cakkhumā (s1-3, km, mr)" id="note233">cakkhuṃ</span> loke antara­dhāyis­satī’ti.</p>
<p><a class="sc" id="200"></a><a class="pts" id="pts2.140"></a><a class="ms" id="p_7D_452"></a>Santānanda, devatā pathaviyaṃ patha­vī­saññi­niyo kese pakiriya kandanti, bāhā paggayha kandanti, chinnapātaṃ papatanti, āvaṭṭanti, vivaṭṭanti: ‘atikhippaṃ bhagavā pari­nib­bā­yis­sati, atikhippaṃ sugato pari­nib­bā­yis­sati, atikhippaṃ cakkhuṃ loke antara­dhāyis­satī’ti.</p>
<p><a class="sc" id="201"></a><a class="ms" id="p_7D_453"></a>Yā pana tā devatā vītarāgā, tā satā sampajānā adhivāsenti: ‘aniccā saṅkhārā, taṃ kutettha labbhā’”ti.</p>
<h2>28. Catu­saṃve­janī­ya­ṭhāna</h2>
<p><a class="sc" id="202"></a><a class="wp" id="wp5.7"></a><a class="ms" id="p_7D_454"></a><a class="msdiv" id="msdiv202"></a>“Pubbe, bhante, disāsu <span class="var" title="vassaṃ vutthā (bj, s1-3, km, pts1)" id="note234">vassaṃvuṭṭhā</span> bhikkhū āgacchanti tathāgataṃ dassanāya. Te mayaṃ labhāma manobhāvanīye bhikkhū dassanāya, labhāma payirupāsanāya. Bhagavato pana mayaṃ, bhante, accayena na labhissāma manobhāvanīye bhikkhū dassanāya, na labhissāma payirupāsanāyā”ti.</p>
<p><a class="sc" id="203"></a><a class="wp" id="wp5.8"></a><a class="pts" id="pts2.141"></a><a class="ms" id="p_7D_455"></a>“Cattārimāni, ānanda, saddhassa kulaputtassa dassanīyāni saṃvejanīyāni ṭhānāni. Katamāni cattāri? ‘Idha tathāgato jāto’ti, ānanda, saddhassa kulaputtassa dassanīyaṃ saṃvejanīyaṃ ṭhānaṃ. ‘Idha tathāgato anuttaraṃ sammāsambodhiṃ abhisambuddho’ti, ānanda, saddhassa kulaputtassa dassanīyaṃ saṃvejanīyaṃ ṭhānaṃ. ‘Idha tathāgatena anuttaraṃ dhammacakkaṃ pavattitan’ti, ānanda, saddhassa kulaputtassa dassanīyaṃ saṃvejanīyaṃ ṭhānaṃ. ‘Idha tathāgato anupādisesāya nibbānadhātuyā parinibbuto’ti, ānanda, saddhassa kulaputtassa dassanīyaṃ saṃvejanīyaṃ ṭhānaṃ. Imāni kho, ānanda, cattāri saddhassa kulaputtassa dassanīyāni saṃvejanīyāni ṭhānāni.</p>
<p><a class="sc" id="204"></a><a class="ms" id="p_7D_456"></a>Āgamissanti kho, ānanda, saddhā bhikkhū bhikkhuniyo upāsakā upāsikāyo: ‘idha tathāgato jāto’tipi, ‘idha tathāgato anuttaraṃ sammāsambodhiṃ abhisambuddho’tipi, ‘idha tathāgatena anuttaraṃ dhammacakkaṃ pavattitan’tipi, ‘idha tathāgato anupādisesāya nibbānadhātuyā parinibbuto’tipi. Ye hi keci, ānanda, cetiyacārikaṃ āhiṇḍantā pasannacittā kālaṃ karissanti, sabbe te kāyassa bhedā paraṃ maraṇā sugatiṃ saggaṃ lokaṃ upapajjissantī”ti.</p>
<h2>29. Ānanda­pucchā­ka­thā</h2>
<p><a class="sc" id="205"></a><a class="wp" id="wp5.9"></a><a class="ms" id="p_7D_457"></a><a class="msdiv" id="msdiv203"></a>“Kathaṃ mayaṃ, bhante, mātugāme paṭipajjāmā”ti? “Adassanaṃ, ānandā”ti. “Dassane, bhagavā, sati kathaṃ paṭi­pajji­tabban”ti? “Anālāpo, ānandā”ti. “Ālapantena pana, bhante, kathaṃ paṭi­pajji­tabban”ti? “Sati, ānanda, upaṭṭhāpetabbā”ti.</p>
<p><a class="sc" id="206"></a><a class="wp" id="wp5.10"></a><a class="ms" id="p_7D_458"></a><a class="msdiv" id="msdiv204"></a>“Kathaṃ mayaṃ, bhante, tathāgatassa sarīre paṭipajjāmā”ti? “ Abyāvaṭā tumhe, ānanda, hotha tathāgatassa sarīrapūjāya. Iṅgha tumhe, ānanda, sāratthe <span class="var" title="sadat­tha­manu­yuj­ja­tha (bj) | sadatthe anuyuñjatha (s1-3, km) | sadattham anuyuñjatha (pts1) | sāratthe anuyuñjatha (mr)" id="note237">ghaṭatha anuyuñjatha</span>, <span class="var" title="sadatthe (bj, s1-3, pts1)" id="note238">sāratthe</span> appamattā ātāpino pahitattā viharatha. Santānanda, khat­tiya­paṇ­ḍitāpi brāhma­ṇa­paṇ­ḍitāpi gaha­pati­paṇ­ḍitāpi tathāgate abhippasannā, te tathāgatassa sarīrapūjaṃ karissantī”ti.</p>
<p><a class="sc" id="207"></a><a class="wp" id="wp5.11"></a><a class="pts" id="pts2.142"></a><a class="ms" id="p_7D_459"></a><a class="msdiv" id="msdiv205"></a>“Kathaṃ pana, bhante, tathāgatassa sarīre paṭi­pajji­tabban”ti? “Yathā kho, ānanda, rañño cakkavattissa sarīre paṭipajjanti, evaṃ tathāgatassa sarīre paṭi­pajji­tabban”ti. “Kathaṃ pana, bhante, rañño cakkavattissa sarīre paṭipajjantī”ti? “Rañño, ānanda, cakkavattissa sarīraṃ ahatena vatthena veṭhenti, ahatena vatthena veṭhetvā vihatena kappāsena veṭhenti, vihatena kappāsena veṭhetvā ahatena vatthena veṭhenti. Etenupāyena pañcahi yugasatehi rañño cakkavattissa <span class="var" title="sarīre (s1-3, km, mr)" id="note239">sarīraṃ</span> veṭhetvā āyasāya teladoṇiyā pakkhipitvā aññissā āyasāya doṇiyā paṭikujjitvā sabbagandhānaṃ citakaṃ karitvā rañño cakkavattissa sarīraṃ jhāpenti. <span class="var" title="cātummahāpathe (bj, s1-3, km, pts1)" id="note240">Cātumahāpathe</span> rañño cakkavattissa thūpaṃ karonti. Evaṃ kho, ānanda, rañño cakkavattissa sarīre paṭipajjanti. Yathā kho, ānanda, rañño cakkavattissa sarīre paṭipajjanti, evaṃ tathāgatassa sarīre paṭi­pajji­tabbaṃ. Cātumahāpathe tathāgatassa thūpo kātabbo. Tattha ye mālaṃ vā gandhaṃ vā <span class="var" title="vaṇṇakaṃ (pts1)" id="note241">cuṇṇakaṃ</span> vā āropessanti vā abhivādessanti vā cittaṃ vā pasādessanti tesaṃ taṃ bhavissati dīgharattaṃ hitāya sukhāya.</p>
<h2><span class="var" title="thūpārahā puggalā (bj)" id="note242">30. Thūpā­raha­puggala</span></h2>
<p><a class="sc" id="208"></a><a class="wp" id="wp5.12"></a><a class="ms" id="p_7D_460"></a><a class="msdiv" id="msdiv206"></a>Cattārome, ānanda, thūpārahā. Katame cattāro? Tathāgato arahaṃ sammāsambuddho thūpāraho, pac­ce­ka­sambud­dho thūpāraho, tathāgatassa sāvako thūpāraho, rājā <span class="var" title="cakkavatti (s1-3, km, mr)" id="note243">cakkavattī</span> thūpārahoti.</p>
<p><a class="sc" id="209"></a><a class="ms" id="p_7D_461"></a>Kiñcānanda, atthavasaṃ paṭicca tathāgato arahaṃ sammāsambuddho thūpāraho? ‘Ayaṃ tassa bhagavato arahato sammā­sambud­dhassa thūpo’ti, ānanda, bahujanā cittaṃ pasādenti. Te tattha cittaṃ pasādetvā kāyassa bhedā paraṃ maraṇā sugatiṃ saggaṃ lokaṃ upapajjanti. Idaṃ kho, ānanda, atthavasaṃ paṭicca tathāgato arahaṃ sammāsambuddho thūpāraho.</p>
<p><a class="sc" id="210"></a><a class="pts" id="pts2.143"></a><a class="ms" id="p_7D_462"></a>Kiñcānanda, atthavasaṃ paṭicca pac­ce­ka­sambud­dho thūpāraho? ‘Ayaṃ tassa bhagavato pac­ce­ka­sambud­dhassa thūpo’ti, ānanda, bahujanā cittaṃ pasādenti. Te tattha cittaṃ pasādetvā kāyassa bhedā paraṃ maraṇā sugatiṃ saggaṃ lokaṃ upapajjanti. Idaṃ kho, ānanda, atthavasaṃ paṭicca pac­ce­ka­sambud­dho thūpāraho.</p>
<p><a class="sc" id="211"></a><a class="ms" id="p_7D_463"></a>Kiñcānanda, atthavasaṃ paṭicca tathāgatassa sāvako thūpāraho? ‘Ayaṃ tassa bhagavato arahato sammā­sambud­dhassa sāvakassa thūpo’ti, ānanda, bahujanā cittaṃ pasādenti. Te tattha cittaṃ pasādetvā kāyassa bhedā paraṃ maraṇā sugatiṃ saggaṃ lokaṃ upapajjanti. Idaṃ kho, ānanda, atthavasaṃ paṭicca tathāgatassa sāvako thūpāraho.</p>
<p><a class="sc" id="212"></a><a class="ms" id="p_7D_464"></a>Kiñcānanda, atthavasaṃ paṭicca rājā cakkavattī thūpāraho? ‘Ayaṃ tassa dhammikassa dhammarañño thūpo’ti, ānanda, bahujanā cittaṃ pasādenti. Te tattha cittaṃ pasādetvā kāyassa bhedā paraṃ maraṇā sugatiṃ saggaṃ lokaṃ upapajjanti. Idaṃ kho, ānanda, atthavasaṃ paṭicca rājā cakkavattī thūpāraho. Ime kho, ānanda, cattāro thūpārahā”ti.</p>
<h2><span class="var" title="ānandat­therassa accha­riya­dhammā (bj)" id="note244">31. Ānanda­accha­riya­dhamma</span></h2>
<p><a class="sc" id="213"></a><a class="wp" id="wp5.13"></a><a class="pts" id="pts2.144"></a><a class="ms" id="p_7D_465"></a><a class="msdiv" id="msdiv207"></a>Atha kho āyasmā ānando vihāraṃ pavisitvā kapisīsaṃ ālambitvā rodamāno aṭṭhāsi: “ahañca vatamhi sekho sakaraṇīyo, satthu ca me parinibbānaṃ bhavissati, yo mama anukampako”ti. Atha kho bhagavā bhikkhū āmantesi: “kahaṃ nu kho, bhikkhave, ānando”ti? “Eso, bhante, āyasmā ānando vihāraṃ pavisitvā kapisīsaṃ ālambitvā rodamāno ṭhito: ‘ahañca vatamhi sekho sakaraṇīyo, satthu ca me parinibbānaṃ bhavissati, yo mama anukampako’”ti. Atha kho bhagavā aññataraṃ bhikkhuṃ āmantesi: “ehi tvaṃ, bhikkhu, mama vacanena ānandaṃ āmantehi: ‘satthā taṃ, āvuso ānanda, āmantetī’”ti. “Evaṃ, bhante”ti kho so bhikkhu bhagavato paṭissutvā yenāyasmā ānando tenupasaṅkami; upasaṅkamitvā āyasmantaṃ ānandaṃ etadavoca: “satthā taṃ, āvuso ānanda, āmantetī”ti. “Evamāvuso”ti kho āyasmā ānando tassa bhikkhuno paṭissutvā yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi.</p>
<p><a class="sc" id="214"></a><a class="wp" id="wp5.14"></a><a class="ms" id="p_7D_466"></a>Ekamantaṃ nisinnaṃ kho āyasmantaṃ ānandaṃ bhagavā etadavoca: “ alaṃ, ānanda, mā soci mā paridevi, nanu etaṃ, ānanda, mayā paṭikacceva akkhātaṃ: ‘sabbeheva piyehi manāpehi nānābhāvo vinābhāvo aññathābhāvo’; taṃ kutettha, ānanda, labbhā. Yaṃ taṃ jātaṃ bhūtaṃ saṅkhataṃ palokadhammaṃ, ‘taṃ vata tathāgatassāpi sarīraṃ mā palujjī’ti netaṃ ṭhānaṃ vijjati. Dīgharattaṃ kho te, ānanda, tathāgato paccupaṭṭhito mettena kāyakammena hitena sukhena advayena appamāṇena, mettena vacīkammena hitena sukhena advayena appamāṇena, mettena manokammena hitena sukhena advayena appamāṇena. Katapuññosi tvaṃ, ānanda, padhā­na­manu­yuñja, khippaṃ hohisi anāsavo”ti.</p>
<p><a class="sc" id="215"></a><a class="wp" id="wp5.15"></a><a class="pts" id="pts2.145"></a><a class="ms" id="p_7D_467"></a><a class="msdiv" id="msdiv208"></a>Atha kho bhagavā bhikkhū āmantesi: “yepi te, bhikkhave, ahesuṃ atītamaddhānaṃ arahanto sammāsambuddhā, tesampi bhagavantānaṃ etapparamāyeva upaṭṭhākā ahesuṃ, seyyathāpi mayhaṃ ānando. Yepi te, bhikkhave, bhavissanti anāga­ta­maddhā­naṃ arahanto sammāsambuddhā, tesampi bhagavantānaṃ etapparamāyeva upaṭṭhākā bhavissanti, seyyathāpi mayhaṃ ānando. Paṇḍito, bhikkhave, ānando; medhāvī, bhikkhave, ānando. Jānāti ‘ayaṃ kālo tathāgataṃ dassanāya upasaṅkamituṃ bhikkhūnaṃ, ayaṃ kālo bhikkhunīnaṃ, ayaṃ kālo upāsakānaṃ, ayaṃ kālo upāsikānaṃ, ayaṃ kālo rañño rāja­mahā­mattā­naṃ titthiyānaṃ ­titthi­ya­sāvakā­nan’ti.</p>
<p><a class="sc" id="216"></a><a class="wp" id="wp5.16"></a><a class="ms" id="p_7D_468"></a><a class="msdiv" id="msdiv209"></a>Cattārome, bhikkhave, acchariyā <span class="var" title="abbhutadhammā (s1-3, km, mr)" id="note246">abbhutā dhammā</span> ānande. Katame cattāro? Sace, bhikkhave, bhikkhuparisā ānandaṃ dassanāya upasaṅkamati, dassanena sā attamanā hoti. Tatra ce ānando dhammaṃ bhāsati, bhāsitenapi sā attamanā hoti. Atittāva, bhikkhave, bhikkhuparisā hoti, atha kho ānando tuṇhī hoti. Sace, bhikkhave, ­bhik­khu­nī­parisā ānandaṃ dassanāya upasaṅkamati, dassanena sā attamanā hoti. Tatra ce ānando dhammaṃ bhāsati, bhāsitenapi sā attamanā hoti. Atittāva, bhikkhave, ­bhik­khu­nī­parisā hoti, atha kho ānando tuṇhī hoti. Sace, bhikkhave, upāsakaparisā ānandaṃ dassanāya upasaṅkamati, dassanena sā attamanā hoti. Tatra ce ānando dhammaṃ bhāsati, bhāsitenapi sā attamanā hoti. Atittāva, bhikkhave, upāsakaparisā hoti, atha kho ānando tuṇhī hoti. Sace, bhikkhave, upāsikāparisā ānandaṃ dassanāya upasaṅkamati, dassanena sā attamanā hoti. Tatra ce ānando dhammaṃ bhāsati, bhāsitenapi sā attamanā hoti. Atittāva, bhikkhave, upāsikāparisā hoti, atha kho ānando tuṇhī hoti. Ime kho, bhikkhave, cattāro acchariyā abbhutā dhammā ānande.</p>
<p><a class="sc" id="217"></a><a class="pts" id="pts2.146"></a><a class="ms" id="p_7D_469"></a>Cattārome, bhikkhave, acchariyā abbhutā dhammā raññe cakkavattimhi. Katame cattāro? Sace, bhikkhave, khattiyaparisā rājānaṃ cakkavattiṃ dassanāya upasaṅkamati, dassanena sā attamanā hoti. Tatra ce rājā cakkavattī bhāsati, bhāsitenapi sā attamanā hoti. Atittāva, bhikkhave, khattiyaparisā hoti. Atha kho rājā cakkavattī tuṇhī hoti. Sace bhikkhave, brāhmaṇaparisā … pe … gahapatiparisā … pe … samaṇaparisā rājānaṃ cakkavattiṃ dassanāya upasaṅkamati, dassanena sā attamanā hoti. Tatra ce rājā cakkavattī bhāsati, bhāsitenapi sā attamanā hoti. Atittāva, bhikkhave, samaṇaparisā hoti. Atha kho rājā cakkavattī tuṇhī hoti. Evameva kho, bhikkhave, cattārome acchariyā abbhutā dhammā ānande. Sace, bhikkhave, bhikkhuparisā ānandaṃ dassanāya upasaṅkamati, dassanena sā attamanā hoti. Tatra ce ānando dhammaṃ bhāsati, bhāsitenapi sā attamanā hoti. Atittāva, bhikkhave, bhikkhuparisā hoti. Atha kho ānando tuṇhī hoti. Sace, bhikkhave ­bhik­khu­nī­parisā … pe … upāsakaparisā … pe … upāsikāparisā ānandaṃ dassanāya upasaṅkamati, dassanena sā attamanā hoti. Tatra ce ānando dhammaṃ bhāsati, bhāsitenapi sā attamanā hoti. Atittāva, bhikkhave, upāsikāparisā hoti. Atha kho ānando tuṇhī hoti. Ime kho, bhikkhave, cattāro acchariyā abbhutā dhammā ānande”ti.</p>
<h2>32. Mahā­sudas­sa­na­sut­tadesanā</h2>
<p><a class="sc" id="218"></a><a class="wp" id="wp5.17"></a><a class="ms" id="p_7D_470"></a><a class="msdiv" id="msdiv210"></a>Evaṃ vutte, āyasmā ānando bhagavantaṃ etadavoca: “ mā, bhante, bhagavā imasmiṃ khudda­ka­nagarake ujjaṅga­la­nagarake sākhānagarake parinibbāyi. Santi, bhante, aññāni mahānagarāni, seyyathidaṃ—campā rājagahaṃ sāvatthī sāketaṃ kosambī bārāṇasī; ettha bhagavā parinibbāyatu. Ettha bahū khat­tiya­ma­hāsālā, brāhma­ṇa­ma­hāsālā gaha­pati­ma­hāsālā tathāgate abhippasannā. Te tathāgatassa sarīrapūjaṃ karissantī”ti “mā hevaṃ, ānanda, avaca; mā hevaṃ, ānanda, avaca: ‘khudda­ka­nagara­kaṃ ujjaṅga­la­nagara­kaṃ sākhānagarakan’ti.</p>
<p><a class="sc" id="219"></a><a class="wp" id="wp5.18"></a><a class="pts" id="pts2.147"></a><a class="ms" id="p_7D_471"></a>Bhūtapubbaṃ, ānanda, rājā mahāsudassano nāma ahosi cakkavattī dhammiko dhammarājā cāturanto vijitāvī jana­padat­thāva­riyap­patto satta­ratana­saman­nā­gato. Rañño, ānanda, mahā­sudas­sa­nassa ayaṃ kusinārā kusāvatī nāma rājadhānī ahosi, puratthimena ca pacchimena ca dvāda­sa­yojanāni āyāmena; uttarena ca dakkhiṇena ca sattayojanāni vitthārena. Kusāvatī, ānanda, rājadhānī iddhā ceva ahosi phītā ca bahujanā ca ākiṇṇamanussā ca subhikkhā ca. Seyyathāpi, ānanda, devānaṃ āḷakamandā nāma rājadhānī iddhā ceva hoti phītā ca bahujanā ca ākiṇṇayakkhā ca subhikkhā ca; evameva kho, ānanda, kusāvatī rājadhānī iddhā ceva ahosi phītā ca bahujanā ca ākiṇṇamanussā ca subhikkhā ca. Kusāvatī, ānanda, rājadhānī dasahi saddehi avivittā ahosi divā ceva rattiñca, seyyathidaṃ—hatthisaddena assasaddena rathasaddena bherisaddena mudiṅgasaddena vīṇāsaddena gītasaddena saṅkhasaddena sammasaddena pāṇitā­ḷa­sad­dena ‘asnātha pivatha khādathā’ti dasamena saddena.</p>
<p><a class="sc" id="220"></a><a class="wp" id="wp5.19"></a><a class="ms" id="p_7D_472"></a>Gaccha tvaṃ, ānanda, kusināraṃ pavisitvā kosinārakānaṃ mallānaṃ ārocehi: ‘ajja kho, vāseṭṭhā, rattiyā pacchime yāme tathāgatassa parinibbānaṃ bhavissati. Abhikkamatha, vāseṭṭhā, abhikkamatha, vāseṭṭhā. Mā pacchā vippaṭisārino ahuvattha—amhākañca no gāmakkhette tathāgatassa parinibbānaṃ ahosi, na mayaṃ labhimhā pacchime kāle tathāgataṃ dassanāyā’”ti. “Evaṃ, bhante”ti kho āyasmā ānando bhagavato paṭissutvā nivāsetvā patta­cīvara­mādāya attadutiyo kusināraṃ pāvisi.</p>
<h2>33. Mallā­naṃ­vandanā</h2>
<p><a class="sc" id="221"></a><a class="wp" id="wp5.20"></a><a class="pts" id="pts2.148"></a><a class="ms" id="p_7D_473"></a><a class="msdiv" id="msdiv211"></a>Tena kho pana samayena kosinārakā mallā <span class="var" title="santhāgāre (bj, pts1) | saṇṭhāgāre (s1-3, km)" id="note248">sandhāgāre</span> sannipatitā honti kenacideva karaṇīyena. Atha kho āyasmā ānando yena kosinārakānaṃ mallānaṃ sandhāgāraṃ tenupasaṅkami; upasaṅkamitvā kosinārakānaṃ mallānaṃ ārocesi: “ajja kho, vāseṭṭhā, rattiyā pacchime yāme tathāgatassa parinibbānaṃ bhavissati. Abhikkamatha, vāseṭṭhā, abhikkamatha, vāseṭṭhā. Mā pacchā vippaṭisārino ahuvattha: ‘amhākañca no gāmakkhette tathāgatassa parinibbānaṃ ahosi, na mayaṃ labhimhā pacchime kāle tathāgataṃ dassanāyā’”ti.</p>
<p><a class="sc" id="222"></a><a class="wp" id="wp5.21"></a><a class="ms" id="p_7D_474"></a>Idamāyasmato ānandassa vacanaṃ sutvā mallā ca mallaputtā ca mallasuṇisā ca malla­pajā­patiyo ca aghāvino dummanā ceto­duk­kha­samap­pitā appekacce kese pakiriya kandanti, bāhā paggayha kandanti, chinnapātaṃ papatanti, āvaṭṭanti vivaṭṭanti: “atikhippaṃ bhagavā pari­nib­bā­yis­sati, atikhippaṃ sugato pari­nib­bā­yis­sati, atikhippaṃ cakkhuṃ loke antara­dhāyis­satī”ti. Atha kho mallā ca mallaputtā ca mallasuṇisā ca malla­pajā­patiyo ca aghāvino dummanā ceto­duk­kha­samap­pitā yena upavattanaṃ mallānaṃ sālavanaṃ yenāyasmā ānando tenu­pasaṅka­miṃsu. <a class="wp" id="wp5.22"></a>Atha kho āyasmato ānandassa etadahosi: “sace kho ahaṃ kosinārake malle ekamekaṃ bhagavantaṃ vandāpessāmi, avandito bhagavā kosinārakehi mallehi bhavissati, athāyaṃ ratti vibhāyissati. Yannūnāhaṃ kosinārake malle kula­pari­vattaso kula­pari­vattaso ṭhapetvā bhagavantaṃ vandāpeyyaṃ: ‘itthannāmo, bhante, mallo saputto sabhariyo sapariso sāmacco bhagavato pāde sirasā vandatī’”ti. Atha kho āyasmā ānando kosinārake malle kula­pari­vattaso kula­pari­vattaso ṭhapetvā bhagavantaṃ vandāpesi: “itthannāmo, bhante, mallo saputto sabhariyo sapariso sāmacco bhagavato pāde sirasā vandatī”ti. Atha kho āyasmā ānando etena upāyena paṭhameneva yāmena kosinārake malle bhagavantaṃ vandāpesi.</p>
<h2>34. Subhad­da­parib­bāja­ka­vatthu</h2>
<p><a class="sc" id="223"></a><a class="wp" id="wp5.23"></a><a class="pts" id="pts2.149"></a><a class="ms" id="p_7D_475"></a><a class="msdiv" id="msdiv212"></a>Tena kho pana samayena subhaddo nāma paribbājako kusinārāyaṃ paṭivasati. Assosi kho subhaddo paribbājako: “ajja kira rattiyā pacchime yāme samaṇassa gotamassa parinibbānaṃ bhavissatī”ti. Atha kho subhaddassa paribbājakassa etadahosi: “sutaṃ kho pana metaṃ paribbājakānaṃ vuḍḍhānaṃ mahallakānaṃ ācari­ya­pācari­yā­naṃ bhāsamānānaṃ: ‘kadāci karahaci tathāgatā loke uppajjanti arahanto sammāsambuddhā’ti. Ajjeva rattiyā pacchime yāme samaṇassa gotamassa parinibbānaṃ bhavissati. Atthi ca me ayaṃ kaṅkhādhammo uppanno, evaṃ pasanno ahaṃ samaṇe gotame, ‘pahoti me samaṇo gotamo tathā dhammaṃ desetuṃ, yathāhaṃ imaṃ kaṅkhādhammaṃ pajaheyyan’”ti.</p>
<p><a class="sc" id="224"></a><a class="wp" id="wp5.24"></a><a class="pts" id="pts2.150"></a><a class="ms" id="p_7D_476"></a>Atha kho subhaddo paribbājako yena upavattanaṃ mallānaṃ sālavanaṃ, yenāyasmā ānando tenupasaṅkami; upasaṅkamitvā āyasmantaṃ ānandaṃ etadavoca: “sutaṃ metaṃ, bho ānanda, paribbājakānaṃ vuḍḍhānaṃ mahallakānaṃ ācari­ya­pācari­yā­naṃ bhāsamānānaṃ: ‘kadāci karahaci tathāgatā loke uppajjanti arahanto sammāsambuddhā’ti. Ajjeva rattiyā pacchime yāme samaṇassa gotamassa parinibbānaṃ bhavissati. Atthi ca me ayaṃ kaṅkhādhammo uppanno—evaṃ pasanno ahaṃ samaṇe gotame ‘pahoti me samaṇo gotamo tathā dhammaṃ desetuṃ, yathāhaṃ imaṃ kaṅkhādhammaṃ pajaheyyan’ti. Sādhāhaṃ, bho ānanda, labheyyaṃ samaṇaṃ gotamaṃ dassanāyā”ti. Evaṃ vutte, āyasmā ānando subhaddaṃ paribbājakaṃ etadavoca: “alaṃ, āvuso subhadda, mā tathāgataṃ viheṭhesi, kilanto bhagavā”ti. Dutiyampi kho subhaddo paribbājako … pe … tatiyampi kho subhaddo paribbājako āyasmantaṃ ānandaṃ etadavoca: “sutaṃ metaṃ, bho ānanda, paribbājakānaṃ vuḍḍhānaṃ mahallakānaṃ ācari­ya­pācari­yā­naṃ bhāsamānānaṃ: ‘kadāci karahaci tathāgatā loke uppajjanti arahanto sammāsambuddhā’ti. Ajjeva rattiyā pacchime yāme samaṇassa gotamassa parinibbānaṃ bhavissati. Atthi ca me ayaṃ kaṅkhādhammo uppanno—evaṃ pasanno ahaṃ samaṇe gotame, ‘pahoti me samaṇo gotamo tathā dhammaṃ desetuṃ, yathāhaṃ imaṃ kaṅkhādhammaṃ pajaheyyan’ti. Sādhāhaṃ, bho ānanda, labheyyaṃ samaṇaṃ gotamaṃ dassanāyā”ti. Tatiyampi kho āyasmā ānando subhaddaṃ paribbājakaṃ etadavoca: “alaṃ, āvuso subhadda, mā tathāgataṃ viheṭhesi, kilanto bhagavā”ti.</p>
<p><a class="sc" id="225"></a><a class="wp" id="wp5.25"></a><a class="pts" id="pts2.151"></a><a class="ms" id="p_7D_477"></a><a class="msdiv" id="msdiv213"></a>Assosi kho bhagavā āyasmato ānandassa subhaddena paribbājakena saddhiṃ imaṃ kathāsallāpaṃ. Atha kho bhagavā āyasmantaṃ ānandaṃ āmantesi: “alaṃ, ānanda, mā subhaddaṃ vāresi, labhataṃ, ānanda, subhaddo tathāgataṃ dassanāya. Yaṃ kiñci maṃ subhaddo pucchissati, sabbaṃ taṃ aññāpekkhova pucchissati, no vihesāpekkho. Yañcassāhaṃ puṭṭho byākarissāmi, taṃ khippameva ājānissatī”ti. Atha kho āyasmā ānando subhaddaṃ paribbājakaṃ etadavoca: “gacchāvuso subhadda, karoti te bhagavā okāsan”ti. <a class="wp" id="wp5.26"></a>Atha kho subhaddo paribbājako yena bhagavā tenupasaṅkami; upasaṅkamitvā bhagavatā saddhiṃ sammodi, sammodanīyaṃ kathaṃ sāraṇīyaṃ vītisāretvā ekamantaṃ nisīdi. Ekamantaṃ nisinno kho subhaddo paribbājako bhagavantaṃ etadavoca: “yeme, bho gotama, samaṇabrāhmaṇā saṅghino gaṇino gaṇācariyā ñātā yasassino titthakarā sādhusammatā bahujanassa, seyyathidaṃ— pūraṇo kassapo, makkhali gosālo, ajito kesakambalo, pakudho kaccāyano, sañcayo belaṭṭhaputto, nigaṇṭho nāṭaputto, sabbete sakāya paṭiññāya abbhaññiṃsu, sabbeva na abbhaññiṃsu, udāhu ekacce abbhaññiṃsu, ekacce na abbhaññiṃsū”ti? “Alaṃ, subhadda, tiṭṭhatetaṃ: ‘sabbete sakāya paṭiññāya abbhaññiṃsu, sabbeva na abbhaññiṃsu, udāhu ekacce abbhaññiṃsu, ekacce na abbhaññiṃsū’ti. Dhammaṃ te, subhadda, desessāmi; taṃ suṇāhi sādhukaṃ manasikarohi, bhāsissāmī”ti. “Evaṃ, bhante”ti kho subhaddo paribbājako bhagavato paccassosi. Bhagavā etadavoca: </p>
<p><a class="sc" id="226"></a><a class="wp" id="wp5.27"></a><a class="ms" id="p_7D_478"></a><a class="msdiv" id="msdiv214"></a>“Yasmiṃ kho, subhadda, dhammavinaye ariyo aṭṭhaṅgiko maggo na upalabbhati, samaṇopi tattha na upalabbhati. Dutiyopi tattha samaṇo na upalabbhati. Tatiyopi tattha samaṇo na upalabbhati. Catutthopi tattha samaṇo na upalabbhati. Yasmiñca kho, subhadda, dhammavinaye ariyo aṭṭhaṅgiko maggo upalabbhati, samaṇopi tattha upalabbhati, dutiyopi tattha samaṇo upalabbhati, tatiyopi tattha samaṇo upalabbhati, catutthopi tattha samaṇo upalabbhati. Imasmiṃ kho, subhadda, dhammavinaye ariyo aṭṭhaṅgiko maggo upalabbhati, idheva, subhadda, samaṇo, idha dutiyo samaṇo, idha tatiyo samaṇo, idha catuttho samaṇo, suññā parappavādā samaṇebhi <span class="var" title="aññe (bj, pts1)" id="note249">aññehi</span>. Ime <span class="var" title="idheva (mr)" id="note250">ca</span>, subhadda, bhikkhū sammā vihareyyuṃ, asuñño loko arahantehi assāti.</p>
<blockquote class="gatha">
<p><a class="sc" id="227"></a><a class="ms" id="p_7D_479"></a>Ekūnatiṃso vayasā subhadda,<br> Yaṃ pabbajiṃ kiṅkusalānuesī;<br> Vassāni paññāsa samādhikāni,<br> Yato ahaṃ pabbajito subhadda;<br> Ñāyassa dhammassa padesavattī,<br> Ito bahiddhā samaṇopi natthi.
</p>
</blockquote>
<p><a class="sc" id="228"></a><a class="pts" id="pts2.152"></a><a class="ms" id="p_7D_480"></a>Dutiyopi samaṇo natthi. Tatiyopi samaṇo natthi. Catutthopi samaṇo natthi. Suññā parappavādā samaṇebhi aññehi. Ime ca, subhadda, bhikkhū sammā vihareyyuṃ, asuñño loko arahantehi assā”ti.</p>
<p><a class="sc" id="229"></a><a class="wp" id="wp5.28"></a><a class="ms" id="p_7D_481"></a><a class="msdiv" id="msdiv215"></a>Evaṃ vutte, subhaddo paribbājako bhagavantaṃ etadavoca: “abhikkantaṃ, bhante, abhikkantaṃ, bhante. Seyyathāpi, bhante, nikkujjitaṃ vā ukkujjeyya, paṭicchannaṃ vā vivareyya, mūḷhassa vā maggaṃ ācikkheyya, andhakāre vā telapajjotaṃ dhāreyya: ‘cakkhumanto rūpāni dakkhantī’ti; evamevaṃ bhagavatā aneka­pariyā­yena dhammo pakāsito. Esāhaṃ, bhante, bhagavantaṃ saraṇaṃ gacchāmi dhammañca ­bhik­khu­saṅghañca. Labheyyāhaṃ, bhante, bhagavato santike pabbajjaṃ, labheyyaṃ upasampadan”ti. <a class="wp" id="wp5.29"></a>“Yo kho, subhadda, añña­titthi­ya­pubbo imasmiṃ dhammavinaye ākaṅkhati pabbajjaṃ, ākaṅkhati upasampadaṃ, so cattāro māse parivasati. Catunnaṃ māsānaṃ accayena āraddhacittā bhikkhū pabbājenti upasampādenti bhikkhubhāvāya. Api ca mettha ­pugga­la­vemat­tatā viditā”ti. “Sace, bhante, añña­titthi­ya­pubbā imasmiṃ dhammavinaye ākaṅkhantā pabbajjaṃ ākaṅkhantā upasampadaṃ cattāro māse parivasanti, catunnaṃ māsānaṃ accayena āraddhacittā bhikkhū pabbājenti upasampādenti bhikkhubhāvāya. Ahaṃ cattāri vassāni parivasissāmi, catunnaṃ vassānaṃ accayena āraddhacittā bhikkhū pabbājentu upasampādentu bhikkhubhāvāyā”ti.</p>
<p><a class="sc" id="230"></a><a class="pts" id="pts2.153"></a><a class="ms" id="p_7D_482"></a>Atha kho bhagavā āyasmantaṃ ānandaṃ āmantesi: “tenahānanda, subhaddaṃ pabbājehī”ti. “Evaṃ, bhante”ti kho āyasmā ānando bhagavato paccassosi. <a class="wp" id="wp5.30"></a>Atha kho subhaddo paribbājako āyasmantaṃ ānandaṃ etadavoca: “lābhā vo, āvuso ānanda; suladdhaṃ vo, āvuso ānanda, ye ettha <span class="var" title="satthārā (s1-3, km, pts1)" id="note252">satthu</span> sammukhā antevā­si­kā­bhi­sekena abhisittā”ti. Alattha kho subhaddo paribbājako bhagavato santike pabbajjaṃ, alattha upasampadaṃ. Acirū­pasam­panno kho panāyasmā subhaddo eko vūpakaṭṭho appamatto ātāpī pahitatto viharanto nacirasseva—yassatthāya kulaputtā sammadeva agārasmā anagāriyaṃ pabbajanti—tadanuttaraṃ brahma­cari­ya­pari­yosānaṃ diṭṭheva dhamme sayaṃ abhiññā sacchikatvā upasampajja vihāsi. “Khīṇā jāti, vusitaṃ brahmacariyaṃ, kataṃ karaṇīyaṃ, nāparaṃ itthattāyā”ti abbhaññāsi. Aññataro kho panāyasmā subhaddo arahataṃ ahosi. So bhagavato pacchimo sakkhisāvako ahosīti.</p>
<p class="endsection">Pañcamo bhāṇavāro.</p>
<h2><span class="var" title="tathāgatassa pacchimā vācā (bj)" id="note253">35. Tathā­gata­pacchi­ma­vācā</span></h2>
<p><a class="sc" id="231"></a><a class="wp" id="wp6.1"></a><a class="pts" id="pts2.154"></a><a class="ms" id="p_7D_484"></a><a class="msdiv" id="msdiv216"></a>Atha kho bhagavā āyasmantaṃ ānandaṃ āmantesi: “ siyā kho panānanda, tumhākaṃ evamassa: ‘atītasatthukaṃ pāvacanaṃ, natthi no satthā’ti. Na kho panetaṃ, ānanda, evaṃ daṭṭhabbaṃ. Yo vo, ānanda, mayā dhammo ca vinayo ca desito paññatto, so vo mamaccayena satthā. <a class="wp" id="wp6.2"></a>Yathā kho panānanda, etarahi bhikkhū aññamaññaṃ āvusovādena samudācaranti, na kho mamaccayena evaṃ samudā­cari­tab­baṃ. Theratarena, ānanda, bhikkhunā navakataro bhikkhu nāmena vā gottena vā āvusovādena vā samudā­cari­tabbo. Navakatarena bhikkhunā therataro bhikkhu ‘bhante’ti vā ‘āyasmā’ti vā samudā­cari­tabbo. <a class="wp" id="wp6.3"></a>Ākaṅkhamāno, ānanda, saṃgho mamaccayena khuddā­nu­khudda­kāni sikkhāpadāni samūhanatu. <a class="wp" id="wp6.4"></a>Channassa, ānanda, bhikkhuno mamaccayena brahmadaṇḍo dātabbo”ti. “Katamo pana, bhante, brahmadaṇḍo”ti? “Channo, ānanda, bhikkhu yaṃ iccheyya, taṃ vadeyya. So bhikkhūhi neva vattabbo, na ovaditabbo, na anusāsitabbo”ti.</p>
<p><a class="sc" id="232"></a><a class="wp" id="wp6.5"></a><a class="pts" id="pts2.155"></a><a class="ms" id="p_7D_485"></a><a class="msdiv" id="msdiv217"></a>Atha kho bhagavā bhikkhū āmantesi: “siyā kho pana, bhikkhave, eka­bhik­khus­sāpi kaṅkhā vā vimati vā buddhe vā dhamme vā saṅghe vā magge vā paṭipadāya vā, pucchatha, bhikkhave, mā pacchā vippaṭisārino ahuvattha: ‘sammukhībhūto no satthā ahosi, na mayaṃ sakkhimhā bhagavantaṃ sammukhā paṭipucchitun’”ti. Evaṃ vutte, te bhikkhū tuṇhī ahesuṃ. <a class="wp" id="wp6.6"></a>Dutiyampi kho bhagavā … pe … tatiyampi kho bhagavā bhikkhū āmantesi: “siyā kho pana, bhikkhave, eka­bhik­khus­sāpi kaṅkhā vā vimati vā buddhe vā dhamme vā saṅghe vā magge vā paṭipadāya vā, pucchatha, bhikkhave, mā pacchā vippaṭisārino ahuvattha: ‘sammukhībhūto no satthā ahosi, na mayaṃ sakkhimhā bhagavantaṃ sammukhā paṭipucchitun’”ti. Tatiyampi kho te bhikkhū tuṇhī ahesuṃ. Atha kho bhagavā bhikkhū āmantesi: “siyā kho pana, bhikkhave, satthu­gāra­venapi na puccheyyātha. Sahāyakopi, bhikkhave, sahāyakassa ārocetū”ti. Evaṃ vutte, te bhikkhū tuṇhī ahesuṃ. Atha kho āyasmā ānando bhagavantaṃ etadavoca: “acchariyaṃ, bhante, abbhutaṃ, bhante, evaṃ pasanno ahaṃ, bhante, imasmiṃ bhikkhusaṅghe, ‘natthi eka­bhik­khus­sāpi kaṅkhā vā vimati vā buddhe vā dhamme vā saṅghe vā magge vā paṭipadāya vā’”ti. “Pasādā kho tvaṃ, ānanda, vadesi, ñāṇameva hettha, ānanda, tathāgatassa. Natthi imasmiṃ bhikkhusaṅghe eka­bhik­khus­sāpi kaṅkhā vā vimati vā buddhe vā dhamme vā saṅghe vā magge vā paṭipadāya vā. Imesañhi, ānanda, pañcannaṃ bhikkhusatānaṃ yo pacchimako bhikkhu, so sotāpanno avini­pāta­dhammo niyato sam­bodhi­parā­yaṇo”ti.</p>
<p><a class="sc" id="233"></a><a class="wp" id="wp6.7"></a><a class="pts" id="pts2.156"></a><a class="ms" id="p_7D_486"></a><a class="msdiv" id="msdiv218"></a>Atha kho bhagavā bhikkhū āmantesi: “handa dāni, bhikkhave, āmantayāmi vo, vayadhammā saṅkhārā appamādena sampādethā”ti. Ayaṃ tathāgatassa pacchimā vācā.</p>
<h2><span class="var" title="bhagavato parinibbānaṃ (bj)" id="note256">36. Pari­nibbuta­kathā</span></h2>
<p><a class="sc" id="234"></a><a class="wp" id="wp6.8"></a><a class="ms" id="p_7D_487"></a><a class="msdiv" id="msdiv219"></a>Atha kho bhagavā paṭhamaṃ jhānaṃ samāpajji, paṭhamajjhānā vuṭṭhahitvā dutiyaṃ jhānaṃ samāpajji, dutiyajjhānā vuṭṭhahitvā tatiyaṃ jhānaṃ samāpajji, tatiyajjhānā vuṭṭhahitvā catutthaṃ jhānaṃ samāpajji, catutthajjhānā vuṭṭhahitvā ākāsānañ­cāyata­naṃ samāpajji, ākāsānañ­cāyata­na­samā­pattiyā vuṭṭhahitvā viñ­ñā­ṇañ­cāyata­naṃ samāpajji, viñ­ñā­ṇañ­cāyata­na­samā­pattiyā vuṭṭhahitvā ākiñ­cañ­ñā­yatanaṃ samāpajji, ākiñ­cañ­ñā­yatana­samā­pattiyā vuṭṭhahitvā neva­saññā­nā­sañ­ñāyata­naṃ samāpajji, neva­saññā­nā­saññāya­tana­samā­pattiyā vuṭṭhahitvā saññā­ve­dayi­ta­nirodhaṃ samāpajji.</p>
<p><a class="sc" id="235"></a><a class="ms" id="p_7D_488"></a>Atha kho āyasmā ānando āyasmantaṃ anuruddhaṃ etadavoca: “parinibbuto, bhante anuruddha, bhagavā”ti. “Nāvuso ānanda, bhagavā parinibbuto, saññā­ve­dayi­ta­nirodhaṃ samāpanno”ti.</p>
<p><a class="sc" id="236"></a><a class="wp" id="wp6.9"></a><a class="ms" id="p_7D_489"></a>Atha kho bhagavā saññā­ve­dayi­ta­nirodha­samā­pattiyā vuṭṭhahitvā neva­saññā­nā­sañ­ñāyata­naṃ samāpajji, neva­saññā­nā­saññāya­tana­samā­pattiyā vuṭṭhahitvā ākiñ­cañ­ñā­yatanaṃ samāpajji, ākiñ­cañ­ñā­yatana­samā­pattiyā vuṭṭhahitvā viñ­ñā­ṇañ­cāyata­naṃ samāpajji, viñ­ñā­ṇañ­cāyata­na­samā­pattiyā vuṭṭhahitvā ākāsānañ­cāyata­naṃ samāpajji, ākāsānañ­cāyata­na­samā­pattiyā vuṭṭhahitvā catutthaṃ jhānaṃ samāpajji, catutthajjhānā vuṭṭhahitvā tatiyaṃ jhānaṃ samāpajji, tatiyajjhānā vuṭṭhahitvā dutiyaṃ jhānaṃ samāpajji, dutiyajjhānā vuṭṭhahitvā paṭhamaṃ jhānaṃ samāpajji, paṭhamajjhānā vuṭṭhahitvā dutiyaṃ jhānaṃ samāpajji, dutiyajjhānā vuṭṭhahitvā tatiyaṃ jhānaṃ samāpajji, tatiyajjhānā vuṭṭhahitvā catutthaṃ jhānaṃ samāpajji, catutthajjhānā vuṭṭhahitvā samanantarā bhagavā parinibbāyi.</p>
<p><a class="sc" id="237"></a><a class="wp" id="wp6.10"></a><a class="pts" id="pts2.157"></a><a class="ms" id="p_7D_490"></a><a class="msdiv" id="msdiv220"></a>Parinibbute bhagavati saha parinibbānā mahābhūmicālo ahosi bhiṃsanako salomahaṃso. Devadundubhiyo ca phaliṃsu. Parinibbute bhagavati saha parinibbānā brahmā­saham­pati imaṃ gāthaṃ abhāsi: </p>
<blockquote class="gatha">
<p><a class="sc" id="238"></a><a class="ms" id="p_7D_491"></a>“Sabbeva nikkhipissanti,<br> bhūtā loke samussayaṃ;<br> Yattha etādiso satthā,<br> loke appaṭipuggalo;<br> Tathāgato balappatto,<br> sambuddho parinibbuto”ti.
</p>
</blockquote>
<p><a class="sc" id="239"></a><a class="ms" id="p_7D_492"></a><a class="msdiv" id="msdiv221"></a>Parinibbute bhagavati saha parinibbānā sakko devānamindo imaṃ gāthaṃ abhāsi: </p>
<blockquote class="gatha">
<p><a class="sc" id="240"></a><a class="ms" id="p_7D_493"></a> “Aniccā vata saṅkhārā,<br> uppā­davaya­dham­mino;<br> Uppajjitvā nirujjhanti,<br> tesaṃ vūpasamo sukho”ti.
</p>
</blockquote>
<p><a class="sc" id="241"></a><a class="ms" id="p_7D_494"></a><a class="msdiv" id="msdiv222"></a>Parinibbute bhagavati saha parinibbānā āyasmā anuruddho imā gāthāyo abhāsi: </p>
<blockquote class="gatha">
<p><a class="sc" id="242"></a><a class="ms" id="p_7D_495"></a> “Nāhu assāsapassāso,<br> ṭhitacittassa tādino;<br> Anejo santimārabbha,<br> <span class="var" title="cakkhumā parinibbuto (^sn6.15#1 [15. Pari­nib­bā­na­sutta])" id="note259">yaṃ kālamakarī muni</span>.</p>
<p><a class="sc" id="243"></a><a class="ms" id="p_7D_496"></a>Asallīnena cittena,<br> vedanaṃ ajjhavāsayi;<br> Pajjotasseva nibbānaṃ,<br> vimokkho cetaso ahū”ti.
</p>
</blockquote>
<p><a class="sc" id="244"></a><a class="ms" id="p_7D_497"></a><a class="msdiv" id="msdiv223"></a>Parinibbute bhagavati saha parinibbānā āyasmā ānando imaṃ gāthaṃ abhāsi: </p>
<blockquote class="gatha">
<p><a class="sc" id="245"></a><a class="ms" id="p_7D_498"></a>“Tadāsi yaṃ bhiṃsanakaṃ,<br> tadāsi lomahaṃsanaṃ;<br> Sab­bākāra­varū­pete,<br> sambuddhe parinibbute”ti.
</p>
</blockquote>
<p><a class="sc" id="246"></a><a class="pts" id="pts2.158"></a><a class="ms" id="p_7D_499"></a><a class="msdiv" id="msdiv224"></a>Parinibbute bhagavati ye te tattha bhikkhū avītarāgā appekacce bāhā paggayha kandanti, chinnapātaṃ papatanti, āvaṭṭanti vivaṭṭanti, “atikhippaṃ bhagavā parinibbuto, atikhippaṃ sugato parinibbuto, atikhippaṃ cakkhuṃ loke antarahito”ti. Ye pana te bhikkhū vītarāgā, te satā sampajānā adhivāsenti: “aniccā saṅkhārā, taṃ kutettha labbhā”ti.</p>
<p><a class="sc" id="247"></a><a class="wp" id="wp6.11"></a><a class="ms" id="p_7D_500"></a><a class="msdiv" id="msdiv225"></a>Atha kho āyasmā anuruddho bhikkhū āmantesi: “alaṃ, āvuso, mā socittha mā paridevittha. Nanu etaṃ, āvuso, bhagavatā paṭikacceva akkhātaṃ: ‘sabbeheva piyehi manāpehi nānābhāvo vinābhāvo aññathābhāvo’. Taṃ kutettha, āvuso, labbhā. ‘Yaṃ taṃ jātaṃ bhūtaṃ saṅkhataṃ palokadhammaṃ, taṃ vata mā palujjī’ti, netaṃ ṭhānaṃ vijjati. Devatā, āvuso, ujjhāyantī”ti. “Kathaṃbhūtā pana, <span class="var" title="bhante anuruddha devatā manasi karoti (bj) | bhante anuruddha devatā manasika­ron­tīti (s1-3, km, mr)" id="note260">bhante, āyasmā anuruddho devatā manasi karotī”ti</span>?</p>
<p><a class="sc" id="248"></a><a class="ms" id="p_7D_501"></a>“Santāvuso ānanda, devatā ākāse patha­vī­saññi­niyo kese pakiriya kandanti, bāhā paggayha kandanti, chinnapātaṃ papatanti, āvaṭṭanti, vivaṭṭanti: ‘atikhippaṃ bhagavā parinibbuto, atikhippaṃ sugato parinibbuto, atikhippaṃ cakkhuṃ loke antarahito’ti. Santāvuso ānanda, devatā pathaviyā patha­vī­saññi­niyo kese pakiriya kandanti, bāhā paggayha kandanti, chinnapātaṃ papatanti, āvaṭṭanti, vivaṭṭanti: ‘atikhippaṃ bhagavā parinibbuto, atikhippaṃ sugato parinibbuto, atikhippaṃ cakkhuṃ loke antarahito’ti. Yā pana tā devatā vītarāgā, tā satā sampajānā adhivāsenti: ‘aniccā saṅkhārā, taṃ kutettha labbhā’”ti. Atha kho āyasmā ca anuruddho āyasmā ca ānando taṃ rattāvasesaṃ dhammiyā kathāya vītināmesuṃ.</p>
<p><a class="sc" id="249"></a><a class="wp" id="wp6.12"></a><a class="pts" id="pts2.159"></a><a class="ms" id="p_7D_502"></a><a class="msdiv" id="msdiv226"></a>Atha kho āyasmā anuruddho āyasmantaṃ ānandaṃ āmantesi: “gacchāvuso ānanda, kusināraṃ pavisitvā kosinārakānaṃ mallānaṃ ārocehi: ‘parinibbuto, vāseṭṭhā, bhagavā, yassadāni kālaṃ maññathā’”ti. “Evaṃ, bhante”ti kho āyasmā ānando āyasmato anuruddhassa paṭissutvā pubbaṇ­ha­samayaṃ nivāsetvā patta­cīvara­mādāya attadutiyo kusināraṃ pāvisi. Tena kho pana samayena kosinārakā mallā sandhāgāre sannipatitā honti teneva karaṇīyena. Atha kho āyasmā ānando yena kosinārakānaṃ mallānaṃ sandhāgāraṃ tenupasaṅkami; upasaṅkamitvā kosinārakānaṃ mallānaṃ ārocesi: “parinibbuto, vāseṭṭhā, bhagavā, yassadāni kālaṃ maññathā”ti. Idamāyasmato ānandassa vacanaṃ sutvā mallā ca mallaputtā ca mallasuṇisā ca malla­pajā­patiyo ca aghāvino dummanā ceto­duk­kha­samap­pitā appekacce kese pakiriya kandanti, bāhā paggayha kandanti, chinnapātaṃ papatanti, āvaṭṭanti, vivaṭṭanti: “atikhippaṃ bhagavā parinibbuto, atikhippaṃ sugato parinibbuto, atikhippaṃ cakkhuṃ loke antarahito”ti.</p>
<h2>37. Buddha­sarīra­pūjā</h2>
<p><a class="sc" id="250"></a><a class="wp" id="wp6.13"></a><a class="ms" id="p_7D_503"></a><a class="msdiv" id="msdiv227"></a>Atha kho kosinārakā mallā purise āṇāpesuṃ: “tena hi, bhaṇe, kusinārāyaṃ gandhamālañca sabbañca tāḷāvacaraṃ sannipātethā”ti. Atha kho kosinārakā mallā gandhamālañca sabbañca tāḷāvacaraṃ pañca ca dussa­yuga­satāni ādāya yena upavattanaṃ mallānaṃ sālavanaṃ, yena bhagavato sarīraṃ tenu­pasaṅka­miṃsu; upasaṅkamitvā bhagavato sarīraṃ naccehi gītehi vāditehi mālehi gandhehi sakkarontā garuṃ karontā mānentā pūjentā celavitānāni karontā maṇḍalamāḷe paṭiyādentā ekadivasaṃ vītināmesuṃ.</p>
<p><a class="sc" id="251"></a><a class="ms" id="p_7D_504"></a>Atha kho kosinārakānaṃ mallānaṃ etadahosi: “ativikālo kho ajja bhagavato sarīraṃ jhāpetuṃ, sve dāni mayaṃ bhagavato sarīraṃ jhāpessāmā”ti. Atha kho kosinārakā mallā bhagavato sarīraṃ naccehi gītehi vāditehi mālehi gandhehi sakkarontā garuṃ karontā mānentā pūjentā celavitānāni karontā maṇḍalamāḷe paṭiyādentā dutiyampi divasaṃ vītināmesuṃ, tatiyampi divasaṃ vītināmesuṃ, catutthampi divasaṃ vītināmesuṃ, pañcamampi divasaṃ vītināmesuṃ, chaṭṭhampi divasaṃ vītināmesuṃ.</p>
<p><a class="sc" id="252"></a><a class="wp" id="wp6.14"></a><a class="pts" id="pts2.160"></a><a class="ms" id="p_7D_505"></a>Atha kho sattamaṃ divasaṃ kosinārakānaṃ mallānaṃ etadahosi: “mayaṃ bhagavato sarīraṃ naccehi gītehi vāditehi mālehi gandhehi sakkarontā garuṃ karontā mānentā pūjentā dakkhiṇena dakkhiṇaṃ nagarassa haritvā bāhirena bāhiraṃ dakkhiṇato nagarassa bhagavato sarīraṃ jhāpessāmā”ti.</p>
<p><a class="sc" id="253"></a><a class="ms" id="p_7D_506"></a><a class="msdiv" id="msdiv228"></a>Tena kho pana samayena aṭṭha mallapāmokkhā sīsaṃnhātā ahatāni vatthāni nivatthā: “mayaṃ bhagavato sarīraṃ uccāressāmā”ti na sakkonti uccāretuṃ. Atha kho kosinārakā mallā āyasmantaṃ anuruddhaṃ etadavocuṃ: “ko nu kho, bhante anuruddha, hetu ko paccayo, yenime aṭṭha mallapāmokkhā sīsaṃnhātā ahatāni vatthāni nivatthā: ‘mayaṃ bhagavato sarīraṃ uccāressāmā’ti na sakkonti uccāretun”ti? “Aññathā kho, vāseṭṭhā, tumhākaṃ adhippāyo, aññathā devatānaṃ adhippāyo”ti. <a class="wp" id="wp6.15"></a>“Kathaṃ pana, bhante, devatānaṃ adhippāyo”ti? “Tumhākaṃ kho, vāseṭṭhā, adhippāyo: ‘mayaṃ bhagavato sarīraṃ naccehi gītehi vāditehi mālehi gandhehi sakkarontā garuṃ karontā mānentā pūjentā dakkhiṇena dakkhiṇaṃ nagarassa haritvā bāhirena bāhiraṃ dakkhiṇato nagarassa bhagavato sarīraṃ jhāpessāmā’ti; devatānaṃ kho, vāseṭṭhā, adhippāyo: ‘mayaṃ bhagavato sarīraṃ dibbehi naccehi gītehi vāditehi mālehi gandhehi sakkarontā garuṃ karontā mānentā pūjentā uttarena uttaraṃ nagarassa haritvā uttarena dvārena nagaraṃ pavesetvā majjhena majjhaṃ nagarassa haritvā puratthimena dvārena nikkhamitvā puratthimato nagarassa maku­ṭa­bandha­naṃ nāma mallānaṃ cetiyaṃ ettha bhagavato sarīraṃ jhāpessāmā’”ti. “Yathā, bhante, devatānaṃ adhippāyo, tathā hotū”ti.</p>
<p><a class="sc" id="254"></a><a class="wp" id="wp6.16"></a><a class="pts" id="pts2.161"></a><a class="ms" id="p_7D_507"></a><a class="msdiv" id="msdiv229"></a>Tena kho pana samayena kusinārā yāva sandhi­sama­lasaṅka­ṭīrā jaṇṇumattena odhinā mandā­ra­vapup­phehi <span class="var" title="saṇṭhitā (s1-3, km)" id="note261">santhatā</span> hoti. Atha kho devatā ca kosinārakā ca mallā bhagavato sarīraṃ dibbehi ca mānusakehi ca naccehi gītehi vāditehi mālehi gandhehi sakkarontā garuṃ karontā mānentā pūjentā uttarena uttaraṃ nagarassa haritvā uttarena dvārena nagaraṃ pavesetvā majjhena majjhaṃ nagarassa haritvā puratthimena dvārena nikkhamitvā puratthimato nagarassa maku­ṭa­bandha­naṃ nāma mallānaṃ cetiyaṃ ettha ca bhagavato sarīraṃ nikkhipiṃsu.</p>
<p><a class="sc" id="255"></a><a class="wp" id="wp6.17"></a><a class="ms" id="p_7D_508"></a><a class="msdiv" id="msdiv230"></a>Atha kho kosinārakā mallā āyasmantaṃ ānandaṃ etadavocuṃ: “kathaṃ mayaṃ, bhante ānanda, tathāgatassa sarīre paṭipajjāmā”ti? “Yathā kho, vāseṭṭhā, rañño cakkavattissa sarīre paṭipajjanti, evaṃ tathāgatassa sarīre paṭi­pajji­tabban”ti. “Kathaṃ pana, bhante ānanda, rañño cakkavattissa sarīre paṭipajjantī”ti? “Rañño, vāseṭṭhā, cakkavattissa sarīraṃ ahatena vatthena veṭhenti, ahatena vatthena veṭhetvā vihatena kappāsena veṭhenti, vihatena kappāsena veṭhetvā ahatena vatthena veṭhenti. Etena upāyena pañcahi yugasatehi rañño cakkavattissa sarīraṃ veṭhetvā āyasāya teladoṇiyā pakkhipitvā aññissā āyasāya doṇiyā paṭikujjitvā sabbagandhānaṃ citakaṃ karitvā rañño cakkavattissa sarīraṃ jhāpenti. Cātumahāpathe rañño cakkavattissa thūpaṃ karonti. Evaṃ kho, vāseṭṭhā, rañño cakkavattissa sarīre paṭipajjanti. Yathā kho, vāseṭṭhā, rañño cakkavattissa sarīre paṭipajjanti, evaṃ tathāgatassa sarīre paṭi­pajji­tabbaṃ. Cātumahāpathe tathāgatassa thūpo kātabbo. Tattha ye mālaṃ vā gandhaṃ vā cuṇṇakaṃ vā āropessanti vā abhivādessanti vā cittaṃ vā pasādessanti, tesaṃ taṃ bhavissati dīgharattaṃ hitāya sukhāyā”ti. <a class="wp" id="wp6.18"></a>Atha kho kosinārakā mallā purise āṇāpesuṃ: “tena hi, bhaṇe, mallānaṃ vihataṃ kappāsaṃ sannipātethā”ti.</p>
<p><a class="sc" id="256"></a><a class="pts" id="pts2.162"></a><a class="ms" id="p_7D_509"></a>Atha kho kosinārakā mallā bhagavato sarīraṃ ahatena vatthena veṭhetvā vihatena kappāsena veṭhesuṃ, vihatena kappāsena veṭhetvā ahatena vatthena veṭhesuṃ. Etena upāyena pañcahi yugasatehi bhagavato sarīraṃ veṭhetvā āyasāya teladoṇiyā pakkhipitvā aññissā āyasāya doṇiyā paṭikujjitvā sabbagandhānaṃ citakaṃ karitvā bhagavato sarīraṃ citakaṃ āropesuṃ.</p>
<h2><span class="var" title="mahā­kassa­pāgama­naṃ (bj)" id="note262">38. Mahā­kassa­pat­thera­vatthu</span></h2>
<p><a class="sc" id="257"></a><a class="wp" id="wp6.19"></a><a class="ms" id="p_7D_510"></a><a class="msdiv" id="msdiv231"></a>Tena kho pana samayena āyasmā mahākassapo pāvāya kusināraṃ addhā­na­maggap­paṭi­panno hoti mahatā ­bhik­khu­saṃ­ghena saddhiṃ pañcamattehi bhikkhusatehi. Atha kho āyasmā mahākassapo maggā okkamma aññatarasmiṃ rukkhamūle nisīdi. Tena kho pana samayena aññataro ājīvako kusinārāya mandā­ra­va­pupphaṃ gahetvā pāvaṃ addhā­na­maggap­paṭi­panno hoti. Addasā kho āyasmā mahākassapo taṃ ājīvakaṃ dūratova āgacchantaṃ, disvā taṃ ājīvakaṃ etadavoca: “apāvuso, amhākaṃ satthāraṃ jānāsī”ti? “Āmāvuso, jānāmi, ajja sattā­ha­pari­nibbuto samaṇo gotamo. Tato me idaṃ mandā­ra­va­pupphaṃ gahitan”ti. Tattha ye te bhikkhū avītarāgā appekacce bāhā paggayha kandanti, chinnapātaṃ papatanti, āvaṭṭanti, vivaṭṭanti: “atikhippaṃ bhagavā parinibbuto, atikhippaṃ sugato parinibbuto, atikhippaṃ cakkhuṃ loke antarahito”ti. Ye pana te bhikkhū vītarāgā, te satā sampajānā adhivāsenti: “aniccā saṅkhārā, taṃ kutettha labbhā”ti.</p>
<p><a class="sc" id="258"></a><a class="wp" id="wp6.20"></a><a class="pts" id="pts2.163"></a><a class="ms" id="p_7D_511"></a><a class="msdiv" id="msdiv232"></a>Tena kho pana samayena subhaddo nāma vuddha­pabba­jito tassaṃ parisāyaṃ nisinno hoti. Atha kho subhaddo vuddha­pabba­jito te bhikkhū etadavoca: “alaṃ, āvuso, mā socittha, mā paridevittha, sumuttā mayaṃ tena mahāsamaṇena. Upaddutā ca homa: ‘idaṃ vo kappati, idaṃ vo na kappatī’ti. Idāni pana mayaṃ yaṃ icchissāma, taṃ karissāma, yaṃ na icchissāma, na taṃ karissāmā”ti. Atha kho āyasmā mahākassapo bhikkhū āmantesi: “alaṃ, āvuso, mā socittha, mā paridevittha. Nanu etaṃ, āvuso, bhagavatā paṭikacceva akkhātaṃ: ‘sabbeheva piyehi manāpehi nānābhāvo vinābhāvo aññathābhāvo’. Taṃ kutettha, āvuso, labbhā. ‘Yaṃ taṃ jātaṃ bhūtaṃ saṅkhataṃ palokadhammaṃ, taṃ tathāgatassāpi sarīraṃ mā palujjī’ti, netaṃ ṭhānaṃ vijjatī”ti.</p>
<p><a class="sc" id="259"></a><a class="wp" id="wp6.21"></a><a class="ms" id="p_7D_512"></a><a class="msdiv" id="msdiv233"></a>Tena kho pana samayena cattāro mallapāmokkhā sīsaṃnhātā ahatāni vatthāni nivatthā: “mayaṃ bhagavato citakaṃ āḷimpessāmā”ti na sakkonti āḷimpetuṃ. Atha kho kosinārakā mallā āyasmantaṃ anuruddhaṃ etadavocuṃ: “ko nu kho, bhante anuruddha, hetu ko paccayo, yenime cattāro mallapāmokkhā sīsaṃnhātā ahatāni vatthāni nivatthā: ‘mayaṃ bhagavato citakaṃ āḷimpessāmā’ti na sakkonti āḷimpetun”ti? “Aññathā kho, vāseṭṭhā, devatānaṃ adhippāyo”ti. “Kathaṃ pana, bhante, devatānaṃ adhippāyo”ti? “Devatānaṃ kho, vāseṭṭhā, adhippāyo: ‘ayaṃ āyasmā mahākassapo pāvāya kusināraṃ addhā­na­maggap­paṭi­panno mahatā ­bhik­khu­saṅ­ghena saddhiṃ pañcamattehi bhikkhusatehi. Na tāva bhagavato citako pajjalissati, yāvāyasmā mahākassapo bhagavato pāde sirasā na vandissatī’”ti. “Yathā, bhante, devatānaṃ adhippāyo, tathā hotū”ti.</p>
<p><a class="sc" id="260"></a><a class="wp" id="wp6.22"></a><a class="pts" id="pts2.164"></a><a class="ms" id="p_7D_513"></a><a class="msdiv" id="msdiv234"></a>Atha kho āyasmā mahākassapo yena kusinārā maku­ṭa­bandha­naṃ nāma mallānaṃ cetiyaṃ, yena bhagavato citako tenupasaṅkami; upasaṅkamitvā ekaṃsaṃ cīvaraṃ katvā añjaliṃ paṇāmetvā tikkhattuṃ citakaṃ padakkhiṇaṃ katvā bhagavato pāde sirasā vandi. Tānipi kho pañca­bhik­khu­satāni ekaṃsaṃ cīvaraṃ katvā añjaliṃ paṇāmetvā tikkhattuṃ citakaṃ padakkhiṇaṃ katvā bhagavato pāde sirasā vandiṃsu. Vandite ca panāyasmatā mahākassapena tehi ca pañcahi bhikkhusatehi sayameva bhagavato citako pajjali.</p>
<p><a class="sc" id="261"></a><a class="wp" id="wp6.23"></a><a class="ms" id="p_7D_514"></a><a class="msdiv" id="msdiv235"></a>Jhāyamānassa kho pana bhagavato sarīrassa yaṃ ahosi chavīti vā cammanti vā maṃsanti vā nhārūti vā lasikāti vā, tassa neva chārikā paññāyittha, na masi; sarīrāneva avasissiṃsu. Seyyathāpi nāma sappissa vā telassa vā jhāyamānassa neva chārikā paññāyati, na masi; evameva bhagavato sarīrassa jhāyamānassa yaṃ ahosi chavīti vā cammanti vā maṃsanti vā nhārūti vā lasikāti vā, tassa neva chārikā paññāyittha, na masi; sarīrāneva avasissiṃsu. Tesañca pañcannaṃ dussa­yuga­satānaṃ <span class="var" title="dveva dussāni ḍayhiṃsu (si, s1-3, km, pts1)" id="note264">dveva dussāni na ḍayhiṃsu</span> yañca sabba­ab­bhanta­rimaṃ yañca bāhiraṃ. Daḍḍhe ca kho pana bhagavato sarīre antalikkhā udakadhārā pātubhavitvā bhagavato citakaṃ nibbāpesi. <span class="var" title="udakaṃ sālatopi (bj, s1-3, km)" id="note265">Udakasālatopi</span> abbhunnamitvā bhagavato citakaṃ nibbāpesi. Kosinārakāpi mallā sabba­gan­dho­da­kena bhagavato citakaṃ nibbāpesuṃ. Atha kho kosinārakā mallā bhagavato sarīrāni sattāhaṃ sandhāgāre sattipañjaraṃ karitvā dhanupākāraṃ <span class="var" title="parikkhipitvā (s1-3, km, pts1)" id="note266">parik­khi­pā­petvā</span> naccehi gītehi vāditehi mālehi gandhehi sakkariṃsu garuṃ kariṃsu mānesuṃ pūjesuṃ.</p>
<h2>39. Sarīra­dhātu­vibha­jana</h2>
<p><a class="sc" id="262"></a><a class="wp" id="wp6.24"></a><a class="ms" id="p_7D_515"></a><a class="msdiv" id="msdiv236"></a>Assosi kho rājā māgadho ajātasattu vedehiputto: “bhagavā kira kusinārāyaṃ parinibbuto”ti. Atha kho rājā māgadho ajātasattu vedehiputto kosinārakānaṃ mallānaṃ dūtaṃ pāhesi: “bhagavāpi khattiyo ahampi khattiyo, ahampi arahāmi bhagavato sarīrānaṃ bhāgaṃ, ahampi bhagavato sarīrānaṃ thūpañca mahañca karissāmī”ti.</p>
<p><a class="sc" id="263"></a><a class="pts" id="pts2.165"></a><a class="ms" id="p_7D_516"></a>Assosuṃ kho vesālikā licchavī: “bhagavā kira kusinārāyaṃ parinibbuto”ti. Atha kho vesālikā licchavī kosinārakānaṃ mallānaṃ dūtaṃ pāhesuṃ: “bhagavāpi khattiyo mayampi khattiyā, mayampi arahāma bhagavato sarīrānaṃ bhāgaṃ, mayampi bhagavato sarīrānaṃ thūpañca mahañca karissāmā”ti.</p>
<p><a class="sc" id="264"></a><a class="ms" id="p_7D_517"></a>Assosuṃ kho kapila­vatthu­vāsī sakyā: “bhagavā kira kusinārāyaṃ parinibbuto”ti. Atha kho kapila­vatthu­vāsī sakyā kosinārakānaṃ mallānaṃ dūtaṃ pāhesuṃ: “bhagavā amhākaṃ ñātiseṭṭho, mayampi arahāma bhagavato sarīrānaṃ bhāgaṃ, mayampi bhagavato sarīrānaṃ thūpañca mahañca karissāmā”ti.</p>
<p><a class="sc" id="265"></a><a class="ms" id="p_7D_518"></a>Assosuṃ kho allakappakā <span class="var" title="thūlayo (s1-3, km)" id="note267">bulayo</span>: “bhagavā kira kusinārāyaṃ parinibbuto”ti. Atha kho allakappakā bulayo kosinārakānaṃ mallānaṃ dūtaṃ pāhesuṃ: “bhagavāpi khattiyo mayampi khattiyā, mayampi arahāma bhagavato sarīrānaṃ bhāgaṃ, mayampi bhagavato sarīrānaṃ thūpañca mahañca karissāmā”ti.</p>
<p><a class="sc" id="266"></a><a class="ms" id="p_7D_519"></a>Assosuṃ kho rāmagāmakā koḷiyā: “bhagavā kira kusinārāyaṃ parinibbuto”ti. Atha kho rāmagāmakā koḷiyā kosinārakānaṃ mallānaṃ dūtaṃ pāhesuṃ: “bhagavāpi khattiyo mayampi khattiyā, mayampi arahāma bhagavato sarīrānaṃ bhāgaṃ, mayampi bhagavato sarīrānaṃ thūpañca mahañca karissāmā”ti.</p>
<p><a class="sc" id="267"></a><a class="ms" id="p_7D_520"></a>Assosi kho veṭṭhadīpako brāhmaṇo: “bhagavā kira kusinārāyaṃ parinibbuto”ti. Atha kho veṭṭhadīpako brāhmaṇo kosinārakānaṃ mallānaṃ dūtaṃ pāhesi: “bhagavāpi khattiyo ahampismi brāhmaṇo, ahampi arahāmi bhagavato sarīrānaṃ bhāgaṃ, ahampi bhagavato sarīrānaṃ thūpañca mahañca karissāmī”ti.</p>
<p><a class="sc" id="268"></a><a class="ms" id="p_7D_521"></a>Assosuṃ kho pāveyyakā mallā: “bhagavā kira kusinārāyaṃ parinibbuto”ti. Atha kho pāveyyakā mallā kosinārakānaṃ mallānaṃ dūtaṃ pāhesuṃ: “bhagavāpi khattiyo mayampi khattiyā, mayampi arahāma bhagavato sarīrānaṃ bhāgaṃ, mayampi bhagavato sarīrānaṃ thūpañca mahañca karissāmā”ti.</p>
<p><a class="sc" id="269"></a><a class="wp" id="wp6.25"></a><a class="pts" id="pts2.166"></a><a class="ms" id="p_7D_522"></a>Evaṃ vutte, kosinārakā mallā te saṅghe gaṇe etadavocuṃ: “bhagavā amhākaṃ gāmakkhette parinibbuto, na mayaṃ dassāma bhagavato sarīrānaṃ bhāgan”ti.</p>
<p><a class="sc" id="270"></a><a class="ms" id="p_7D_523"></a><a class="msdiv" id="msdiv237"></a>Evaṃ vutte, doṇo brāhmaṇo te saṅghe gaṇe etadavoca: </p>
<blockquote class="gatha">
<p><a class="sc" id="271"></a><a class="ms" id="p_7D_524"></a>“Suṇantu bhonto mama ekavācaṃ,<br> <span class="var" title="amhākaṃ (pts1)" id="note268">Amhāka</span> buddho ahu khantivādo;<br> Na hi sādhu yaṃ uttama­pugga­lassa,<br> Sarīrabhāge siyā sampahāro.
</p>
<p><a class="sc" id="272"></a><a class="ms" id="p_7D_525"></a>Sabbeva bhonto sahitā samaggā,<br> Sammodamānā karomaṭ­ṭha­bhāge;<br> Vitthārikā hontu disāsu thūpā,<br> Bahū janā cakkhumato pasannā”ti.
</p>
</blockquote>
<p><a class="sc" id="273"></a><a class="ms" id="p_7D_526"></a><a class="msdiv" id="msdiv238"></a>“Tena hi, brāhmaṇa, tvaññeva bhagavato sarīrāni aṭṭhadhā samaṃ savibhattaṃ vibhajāhī”ti. “Evaṃ, bho”ti kho doṇo brāhmaṇo tesaṃ saṅghānaṃ gaṇānaṃ paṭissutvā bhagavato sarīrāni aṭṭhadhā samaṃ suvibhattaṃ vibhajitvā te saṅghe gaṇe etadavoca: “imaṃ me bhonto tumbaṃ dadantu ahampi tumbassa thūpañca mahañca karissāmī”ti. Adaṃsu kho te doṇassa brāhmaṇassa tumbaṃ.</p>
<p><a class="sc" id="274"></a><a class="wp" id="wp6.26"></a><a class="ms" id="p_7D_527"></a>Assosuṃ kho <span class="var" title="pipphalivaniyā (s1-3, km, pts1)" id="note269">pippalivaniyā</span> moriyā: “bhagavā kira kusinārāyaṃ parinibbuto”ti. Atha kho pippalivaniyā moriyā kosinārakānaṃ mallānaṃ dūtaṃ pāhesuṃ: “bhagavāpi khattiyo mayampi khattiyā, mayampi arahāma bhagavato sarīrānaṃ bhāgaṃ, mayampi bhagavato sarīrānaṃ thūpañca mahañca karissāmā”ti. “Natthi bhagavato sarīrānaṃ bhāgo, vibhattāni bhagavato sarīrāni. Ito aṅgāraṃ harathā”ti. Te tato aṅgāraṃ <span class="var" title="āhariṃsu (s1-3, km, mr)" id="note270">hariṃsu</span>.</p>
<h2><span class="var" title="dhātu­cetiya­pūjā (bj)" id="note271">40. Dhātuthūpapūjā</span></h2>
<p><a class="sc" id="275"></a><a class="wp" id="wp6.27"></a><a class="pts" id="pts2.167"></a><a class="ms" id="p_7D_528"></a><a class="msdiv" id="msdiv239"></a>Atha kho rājā māgadho ajātasattu vedehiputto rājagahe bhagavato sarīrānaṃ thūpañca mahañca akāsi. Vesālikāpi licchavī vesāliyaṃ bhagavato sarīrānaṃ thūpañca mahañca akaṃsu. Kapila­vatthu­vāsīpi sakyā kapila­vatthus­miṃ bhagavato sarīrānaṃ thūpañca mahañca akaṃsu. Allakappakāpi bulayo allakappe bhagavato sarīrānaṃ thūpañca mahañca akaṃsu. Rāmagāmakāpi koḷiyā rāmagāme bhagavato sarīrānaṃ thūpañca mahañca akaṃsu. Veṭṭhadīpakopi brāhmaṇo veṭṭhadīpe bhagavato sarīrānaṃ thūpañca mahañca akāsi. Pāveyyakāpi mallā pāvāyaṃ bhagavato sarīrānaṃ thūpañca mahañca akaṃsu. Kosinārakāpi mallā kusinārāyaṃ bhagavato sarīrānaṃ thūpañca mahañca akaṃsu. Doṇopi brāhmaṇo tumbassa thūpañca mahañca akāsi. Pip­pali­vaniyāpi moriyā pippalivane aṅgārānaṃ thūpañca mahañca akaṃsu. Iti aṭṭha sarīrathūpā navamo tumbathūpo dasamo aṅgārathūpo. Evametaṃ bhūtapubbanti.</p>
<blockquote class="gatha">
<p><a class="sc" id="276"></a><a class="wp" id="wp6.28"></a><a class="ms" id="p_7D_529"></a><a class="msdiv" id="msdiv240"></a>Aṭṭhadoṇaṃ cakkhumato sarīraṃ,<br> Sattadoṇaṃ jambudīpe mahenti;<br> Ekañca doṇaṃ purisa­va­ruttamassa,<br> Rāmagāme nāgarājā maheti.
</p>
<p><a class="sc" id="277"></a><a class="ms" id="p_7D_530"></a>Ekāhi dāṭhā tidivehi pūjitā,<br> Ekā pana gandhārapure mahīyati;<br> Kāliṅgarañño vijite punekaṃ,<br> Ekaṃ pana nāgarājā maheti.
</p>
<p><a class="sc" id="278"></a><a class="ms" id="p_7D_531"></a>Tasseva tejena ayaṃ vasundharā,<br> Āyāgaseṭṭhehi mahī alaṅkatā;<br> Evaṃ imaṃ cakkhumato sarīraṃ,<br> Susakkataṃ sakka­ta­sakka­tehi.
</p>
<p><a class="sc" id="279"></a><a class="pts" id="pts2.168"></a><a class="ms" id="p_7D_532"></a>Devin­danā­ginda­narin­da­pūjito,<br> Manus­sinda­seṭ­ṭhehi tatheva pūjito;<br> <span class="var" title="taṃ taṃ vandatha (s1-3, km)" id="note272">Taṃ vandatha</span> pañjalikā labhitvā,<br> Buddho have kappasatehi dullabhoti.
</p>
<p><a class="sc" id="280"></a><a class="ms" id="p_7D_533"></a>Cattālīsa samā dantā,<br> kesā lomā ca sabbaso;<br> Devā hariṃsu ekekaṃ,<br> cakka­vāḷa­param­parāti.
</p>
</blockquote>
<p class="endsutta">Mahā­pari­nib­bā­na­suttaṃ niṭṭhitaṃ tatiyaṃ.</p>
</article>
<aside id="metaarea">
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, 2005. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p> <span class="hidden">Mahā­pari­nib­bā­na­sutta</span>
<p>Prepared for SuttaCentral by <span class="editor">Blake Walshe</span> and <span class="editor">Bhikkhu Sujato</span>.</p></aside>
</section>
</div>
</body>
</html>