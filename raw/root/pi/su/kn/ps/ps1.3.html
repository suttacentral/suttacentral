<!DOCTYPE html>
<html>
<head>
<meta charset="UTF-8">
<meta name="description" content="Pali text from the Mahāsaṅgīti Tipiṭaka Buddhavasse 2500">
<title></title>
</head>
<body>
<div id="text" lang="pi">
<section class="sutta" id="ps1.3">
<article>
<div class="hgroup">
<p class="division">Paṭi­sam­bhi­dā­magga</p>
<p>1 Mahāvagga</p>
<h1>1.3. Ānā­pā­nassa­ti­kathā</h1>
</div>
<h2><span class="var" title="ānāpā­nasati­ka­thā (bj) | mahāvagge ānāpānakathā (s1-3)" id="note152">1.3.1 Gaṇanavāra</span></h2>
<p><a class="sc" id="1"></a><a class="pts" id="pts1.162"></a><a class="ms" id="p_26Ps_853"></a><a class="msdiv" id="msdiv152"></a>Soḷasa­vatthu­kaṃ <span class="var" title="ānāpānasati samādhiṃ (bj) | ānāpā­na­sati­samā­dhiṃ (pts1)" id="note153">ānā­pā­nassa­ti­samā­dhiṃ</span> bhāvayato <span class="var" title="samādhikāni (s1-3, pts1, c1)" id="note154">samadhikāni</span> dve ñāṇasatāni uppajjanti—aṭṭha <span class="var" title="paribandhe (mr)" id="note155">paripanthe</span> ñāṇāni, aṭṭha ca upakāre ñāṇāni, aṭṭhārasa upakkilese ñāṇāni, terasa vodāne ñāṇāni, bāttiṃsa <span class="var" title="satokārīsu (s1-3, pts1)" id="note156">satokārissa</span> ñāṇāni, catuvīsati samādhivasena ñāṇāni, dvesattati vipassa­nā­vasena ñāṇāni, aṭṭha nibbidāñāṇāni, aṭṭha nibbi­dānu­loma­ñāṇāni, aṭṭha nibbidā­pa­ṭippas­sad­dhi­ñāṇāni, ekavīsati vimuttisukhe ñāṇāni.</p>
<p><a class="sc" id="2"></a><a class="ms" id="p_26Ps_854"></a>Katamāni aṭṭha paripanthe ñāṇāni, aṭṭha ca upakāre ñāṇāni? Kāmacchando samādhissa paripantho, nekkhammaṃ samādhissa upakāraṃ. Byāpādo samādhissa paripantho, abyāpādo samādhissa upakāraṃ. Thinamiddhaṃ samādhissa paripantho, ālokasaññā samādhissa upakāraṃ. Uddhaccaṃ samādhissa paripantho, avikkhepo samādhissa upakāraṃ. Vicikicchā samādhissa paripantho, dhamma­va­vatthā­naṃ samādhissa upakāraṃ. Avijjā samādhissa paripantho, ñāṇaṃ samādhissa upakāraṃ. Arati samādhissa paripantho, pāmojjaṃ samādhissa upakāraṃ. Sabbepi akusalā dhammā samādhissa paripanthā, sabbepi kusalā dhammā samādhissa upakārā. Imāni aṭṭha paripanthe ñāṇāni, aṭṭha ca upakāre ñāṇāni.</p>
<p class="endsutta"><a class="ms" id="p_26Ps_855"></a>Gaṇanavāro paṭhamo.</p>
<h2>1.3.2. Soḷasañā­ṇanid­desa</h2>
<p><a class="sc" id="3"></a><a class="pts" id="pts1.163"></a><a class="ms" id="p_26Ps_856"></a><a class="msdiv" id="msdiv153"></a>Imehi soḷasahi ākārehi uducitaṃ cittaṃ samuducitaṃ cittaṃ ekatte santiṭṭhati, nīvaraṇehi visujjhati. Katame te ekattā? Nekkhammaṃ ekattaṃ, abyāpādo ekattaṃ, ālokasaññā ekattaṃ, avikkhepo ekattaṃ, dhamma­va­vatthā­naṃ ekattaṃ, ñāṇaṃ ekattaṃ, pāmojjaṃ ekattaṃ, sabbepi kusalā dhammā ekattā.</p>
<p><a class="sc" id="4"></a><a class="ms" id="p_26Ps_857"></a><strong>Nīvaraṇā</strong>ti, katame te nīvaraṇā? Kāmacchando nīvaraṇaṃ, byāpādo nīvaraṇaṃ, thinamiddhaṃ nīvaraṇaṃ, uddhac­ca­kukkuc­caṃ nīvaraṇaṃ, vicikicchā nīvaraṇaṃ, avijjā nīvaraṇaṃ, arati nīvaraṇaṃ, sabbepi akusalā dhammā nīvaraṇā.</p>
<p><a class="sc" id="5"></a><a class="ms" id="p_26Ps_858"></a><strong>Nīvaraṇā</strong>ti, kenaṭṭhena nīvaraṇā? Niy­yā­nāva­raṇaṭ­ṭhena nīvaraṇā.</p>
<p><a class="sc" id="6"></a><a class="ms" id="p_26Ps_859"></a>Katame <strong>te niyyānā</strong>?</p>
<p><a class="sc" id="7"></a><a class="ms" id="p_26Ps_860"></a>Nekkhammaṃ ariyānaṃ niyyānaṃ. Tena ca nekkhammena ariyā niyyanti. Kāmacchando niyyānāvaraṇaṃ. Tena ca kāmacchandena nivutattā nekkhammaṃ ariyānaṃ niyyānaṃ nappajānātīti—kāmacchando niyyānāvaraṇaṃ.</p>
<p><a class="sc" id="8"></a><a class="ms" id="p_26Ps_861"></a>Abyāpādo ariyānaṃ niyyānaṃ. Tena ca abyāpādena ariyā niyyanti. Byāpādo niyyānāvaraṇaṃ. Tena ca byāpādena nivutattā abyāpādaṃ ariyānaṃ niyyānaṃ nappajānātīti—byāpādo niyyānāvaraṇaṃ.</p>
<p><a class="sc" id="9"></a><a class="ms" id="p_26Ps_862"></a>Ālokasaññā ariyānaṃ niyyānaṃ. Tāya ca ālokasaññāya ariyā niyyanti. Thinamiddhaṃ niyyānāvaraṇaṃ. Tena ca thinamiddhena nivutattā ālokasaññaṃ ariyānaṃ niyyānaṃ nappajānātīti—thinamiddhaṃ niyyānāvaraṇaṃ.</p>
<p><a class="sc" id="10"></a><a class="ms" id="p_26Ps_863"></a>Avikkhepo ariyānaṃ niyyānaṃ. Tena ca avikkhepena ariyā niyyanti. Uddhaccaṃ niyyānāvaraṇaṃ. Tena ca uddhaccena nivutattā avikkhepaṃ ariyānaṃ niyyānaṃ nappajānātīti—uddhaccaṃ niyyānāvaraṇaṃ.</p>
<p><a class="sc" id="11"></a><a class="ms" id="p_26Ps_864"></a>Dhamma­va­vatthā­naṃ ariyānaṃ niyyānaṃ. Tena ca dhamma­va­vatthā­nena ariyā niyyanti. Vicikicchā niyyānāvaraṇaṃ. Tāya ca vicikicchāya nivutattā dhamma­va­vatthā­naṃ ariyānaṃ niyyānaṃ nappajānātīti—vicikicchā niyyānāvaraṇaṃ.</p>
<p><a class="sc" id="12"></a><a class="ms" id="p_26Ps_865"></a>Ñāṇaṃ ariyānaṃ niyyānaṃ. Tena ca ñāṇena ariyā niyyanti. Avijjā niyyānāvaraṇaṃ. Tāya ca avijjāya nivutattā ñāṇaṃ ariyānaṃ niyyānaṃ nappajānātīti—avijjā niyyānāvaraṇaṃ.</p>
<p><a class="sc" id="13"></a><a class="ms" id="p_26Ps_866"></a>Pāmojjaṃ ariyānaṃ niyyānaṃ. Tena ca pāmojjena ariyā niyyanti. Arati niyyānāvaraṇaṃ. Tāya ca aratiyā nivutattā pāmojjaṃ ariyānaṃ niyyānaṃ nappajānātīti—arati niyyānāvaraṇaṃ.</p>
<p><a class="sc" id="14"></a><a class="ms" id="p_26Ps_867"></a>Sabbepi kusalā dhammā ariyānaṃ niyyānaṃ. Tehi ca kusalehi dhammehi ariyā niyyanti. Sabbepi akusalā dhammā niyyānāvaraṇā. Tehi ca akusalehi dhammehi nivutattā kusale dhamme ariyānaṃ niyyānaṃ nappajānātīti—sabbepi akusalā dhammā niyyānāvaraṇā.</p>
<p class="endsutta"><a class="ms" id="p_26Ps_868"></a>Soḷasañā­ṇanid­deso dutiyo.</p>
<h2>1.3.3. Upak­kilesa­ñāṇa­niddesa</h2>
<h3>1.3.3.1. Paṭhamacchakka</h3>
<p><a class="sc" id="15"></a><a class="pts" id="pts1.164"></a><a class="ms" id="p_26Ps_869"></a><a class="msdiv" id="msdiv154"></a>Imehi ca pana nīvaraṇehi visud­dha­cittassa soḷasa­vatthu­kaṃ ānā­pā­nassa­ti­samā­dhiṃ bhāvayato kha­ṇi­ka­samo­dhānā katame aṭṭhārasa upakkilesā uppajjanti? Assāsā­di­maj­jha­pari­yosānaṃ satiyā anugacchato ajjhat­tavik­khepa­gataṃ cittaṃ samādhissa paripantho. Passā­sā­di­maj­jha­pari­yosānaṃ satiyā anugacchato bahid­dhāvik­khepa­gataṃ cittaṃ samādhissa paripantho. Assāsa­paṭikaṅ­khanā nikanti taṇhācariyā samādhissa paripantho. Passā­sa­paṭikaṅ­khanā nikanti taṇhācariyā samādhissa paripantho. Assā­se­nābhi­tun­nassa passā­sa­paṭi­lābhe mucchanā samādhissa paripantho. Passā­se­nābhi­tun­nassa assā­sapaṭi­lābhe mucchanā samādhissa paripantho.</p>
<blockquote class="gatha">
<p><a class="sc" id="16"></a><a class="ms" id="p_26Ps_870"></a>Anugacchanā ca assāsaṃ,<br>
Passāsaṃ anugacchanā;<br>
Sati ajjhat­ta­vikkhepā-<br>
Kaṅkhanā <span class="var" title="vikkhepa­panthanā (s1-3)" id="note157">bahid­dhāvik­khepa­patthanā</span>.</p>
<p><a class="sc" id="17"></a><a class="ms" id="p_26Ps_871"></a>Assā­se­nābhi­tun­nassa,<br>
Passā­sa­paṭi­lābhe mucchanā;<br>
Passā­se­nābhi­tun­nassa,<br>
Assā­sapaṭi­lābhe mucchanā.</p>
<p><a class="sc" id="18"></a><a class="ms" id="p_26Ps_872"></a>Cha ete upakkilesā,<br>
Ānā­pā­nassa­ti­samā­dhissa;<br>
Yehi <span class="var" title="vikampamānassa (s1-3) | vikkhepa­mānassa (pts1)" id="note158">vik­khippa­mānassa</span>,<br>
No ca cittaṃ vimuccati;<br>
Vimokkhaṃ appajānantā,<br>
Te honti parapattiyāti.</p>
</blockquote>
<h3>1.3.3.2. Dutiyacchakka</h3>
<p><a class="sc" id="19"></a><a class="ms" id="p_26Ps_873"></a><a class="msdiv" id="msdiv155"></a>Nimittaṃ āvajjato assāse cittaṃ vikampati—samādhissa paripantho. Assāsaṃ āvajjato nimitte cittaṃ vikampati—samādhissa paripantho. Nimittaṃ āvajjato passāse cittaṃ vikampati—samādhissa paripantho. Passāsaṃ āvajjato nimitte cittaṃ vikampati—samādhissa paripantho. Assāsaṃ āvajjato passāse cittaṃ vikampati—samādhissa paripantho. Passāsaṃ āvajjato assāse cittaṃ vikampati— samādhissa paripantho.</p>
<blockquote class="gatha">
<p><a class="sc" id="20"></a><a class="pts" id="pts1.165"></a><a class="ms" id="p_26Ps_874"></a>Nimittaṃ āvajjamānassa,<br>
assāse vikkhipate mano;<br>
Assāsaṃ āvajjamānassa,<br>
nimitte cittaṃ vikampati.</p>
<p><a class="sc" id="21"></a><a class="ms" id="p_26Ps_875"></a>Nimittaṃ āvajjamānassa,<br>
passāse vikkhipate mano;<br>
Passāsaṃ āvajjamānassa,<br>
nimitte cittaṃ vikampati.</p>
<p><a class="sc" id="22"></a><a class="ms" id="p_26Ps_876"></a>Assāsaṃ āvajjamānassa,<br>
passāse vikkhipate mano;<br>
Passāsaṃ āvajjamānassa,<br>
assāse cittaṃ vikampati.</p>
<p><a class="sc" id="23"></a><a class="ms" id="p_26Ps_877"></a>Cha ete upakkilesā,<br>
Ānā­pā­nassa­ti­samā­dhissa;<br>
Yehi vik­khippa­mānassa,<br>
No ca cittaṃ vimuccati;<br>
Vimokkhaṃ appajānantā,<br>
Te honti parapattiyāti.</p>
</blockquote>
<h3>1.3.3.3. Tatiyacchakka</h3>
<p><a class="sc" id="24"></a><a class="ms" id="p_26Ps_878"></a><a class="msdiv" id="msdiv156"></a>Atītā­nu­dhāva­naṃ cittaṃ vikkhepā­nu­patitaṃ—samādhissa paripantho. Anāga­ta­paṭikaṅ­kha­naṃ cittaṃ vikampitaṃ—samādhissa paripantho. Līnaṃ cittaṃ kosaj­jānupa­ti­taṃ—samādhissa paripantho. Atipaggahitaṃ cittaṃ uddhac­cānupa­ti­taṃ—samādhissa paripantho. Abhinataṃ cittaṃ rāgānupatitaṃ— samādhissa paripantho. Apanataṃ cittaṃ byāpā­dānupa­ti­taṃ—samādhissa paripantho.</p>
<blockquote class="gatha">
<p><a class="sc" id="25"></a><a class="ms" id="p_26Ps_879"></a>Atītā­nu­dhāva­naṃ cittaṃ,<br>
Anāga­ta­paṭikaṅ­kha­naṃ līnaṃ;<br>
Atipaggahitaṃ abhinataṃ,<br>
Apanataṃ cittaṃ na samādhiyati.</p>
<p><a class="sc" id="26"></a><a class="ms" id="p_26Ps_880"></a>Cha ete upakkilesā,<br>
Ānā­pā­nassa­ti­samā­dhissa;<br>
Yehi upak­kiliṭ­ṭha­saṅkappo,<br>
Adhicittaṃ nappajānātīti.</p>
</blockquote>
<p><a class="sc" id="27"></a><a class="pts" id="pts1.166"></a><a class="ms" id="p_26Ps_881"></a><a class="msdiv" id="msdiv157"></a>Assāsā­di­maj­jha­pari­yosānaṃ satiyā anugacchato ajjhattaṃ vikkhepagatena cittena kāyopi cittampi sāraddhā ca honti iñjitā ca phanditā ca. Passā­sā­di­maj­jha­pari­yosānaṃ satiyā anugacchato bahid­dhāvik­khepa­gatena cittena kāyopi cittampi sāraddhā ca honti iñjitā ca phanditā ca. Assāsa­paṭikaṅ­kha­nāya nikantiyā taṇhācariyāya kāyopi cittampi sāraddhā ca honti iñjitā ca phanditā ca. Passā­sa­paṭikaṅ­kha­nāya nikantiyā taṇhācariyāya kāyopi cittampi sāraddhā ca honti iñjitā ca phanditā ca. Assā­se­nābhi­tun­nassa passā­sa­paṭi­lābhe mucchitattā kāyopi cittampi sāraddhā ca honti iñjitā ca phanditā ca. Passā­se­nābhi­tun­nassa assā­sapaṭi­lābhe mucchitattā kāyopi cittampi sāraddhā ca honti iñjitā ca phanditā ca.</p>
<p><a class="sc" id="28"></a><a class="ms" id="p_26Ps_882"></a>Nimittaṃ āvajjato assāse cittaṃ vikampitattā kāyopi cittampi sāraddhā ca honti iñjitā ca phanditā ca. Assāsaṃ āvajjato nimitte cittaṃ vikampitattā kāyopi cittampi sāraddhā ca honti iñjitā ca phanditā ca. Nimittaṃ āvajjato passāse cittaṃ vikampitattā kāyopi cittampi sāraddhā ca honti iñjitā ca phanditā ca. Passāsaṃ āvajjato nimitte cittaṃ vikampitattā kāyopi cittampi sāraddhā ca honti iñjitā ca phanditā ca. Assāsaṃ āvajjato passāse cittaṃ vikampitattā kāyopi cittampi sāraddhā ca honti iñjitā ca phanditā ca. Passāsaṃ āvajjato assāse cittaṃ vikampitattā kāyopi cittampi sāraddhā ca honti iñjitā ca phanditā ca. Atītā­nu­dhāva­nena cittena vikkhepā­nu­pati­tena kāyopi cittampi sāraddhā ca honti iñjitā ca phanditā ca. Anāga­ta­paṭikaṅ­kha­nena cittena vikampitena kāyopi cittampi sāraddhā ca honti iñjitā ca phanditā ca. Līnena cittena kosaj­jānupa­ti­tena kāyopi cittampi sāraddhā ca honti iñjitā ca phanditā ca. Atipaggahitena cittena uddhac­cā­nu­pati­tena kāyopi cittampi sāraddhā ca honti iñjitā ca phanditā ca. Abhinatena cittena rāgānupatitena kāyopi cittampi sāraddhā ca honti iñjitā ca phanditā ca. Apanatena cittena byāpā­dānupa­ti­tena kāyopi cittampi sāraddhā ca honti iñjitā ca phanditā ca.</p>
<blockquote class="gatha">
<p><a class="sc" id="29"></a><a class="ms" id="p_26Ps_883"></a>Ānāpānassati yassa,<br>
paripuṇṇā abhāvitā;<br>
Kāyopi iñjito hoti,<br>
cittampi hoti iñjitaṃ;<br>
Kāyopi phandito hoti,<br>
cittampi hoti phanditaṃ.</p>
<p><a class="sc" id="30"></a><a class="ms" id="p_26Ps_884"></a>Ānāpānassati yassa,<br>
Paripuṇṇā subhāvitā;<br>
Kāyopi aniñjito hoti,<br>
Cittampi hoti aniñjitaṃ;<br>
Kāyopi aphandito hoti,<br>
Cittampi hoti aphanditanti.</p>
</blockquote>
<p><a class="sc" id="31"></a><a class="ms" id="p_26Ps_885"></a>Imehi ca pana nīvaraṇehi visud­dha­cittassa soḷasa­vatthu­kaṃ ānā­pā­nassa­ti­samā­dhiṃ bhāvayato kha­ṇi­ka­samo­dhānā ime aṭṭhārasa upakkilesā uppajjanti.</p>
<p class="endsutta"><a class="ms" id="p_26Ps_886"></a>Upak­kilesa­ñāṇa­niddeso tatiyo.</p>
<h2>1.3.4. Vodāna­ñāṇa­niddesa</h2>
<p><a class="sc" id="32"></a><a class="pts" id="pts1.167"></a><a class="ms" id="p_26Ps_887"></a><a class="msdiv" id="msdiv158"></a>Katamāni terasa vodāne ñāṇāni? Atītā­nu­dhāva­naṃ cittaṃ vikkhepā­nu­patitaṃ; taṃ vivajjayitvā ekaṭṭhāne samādahati—evampi cittaṃ na vikkhepaṃ gacchati. Anāga­ta­paṭikaṅ­kha­naṃ cittaṃ vikampitaṃ; taṃ vivajjayitvā tattheva adhimoceti— evampi cittaṃ na vikkhepaṃ gacchati. Līnaṃ cittaṃ kosaj­jānupa­ti­taṃ; taṃ paggaṇhitvā kosajjaṃ pajahati—evampi cittaṃ na vikkhepaṃ gacchati. Atipaggahitaṃ cittaṃ uddhac­cānupa­ti­taṃ; taṃ viniggaṇhitvā uddhaccaṃ pajahati— evampi cittaṃ na vikkhepaṃ gacchati. Abhinataṃ cittaṃ rāgānupatitaṃ; taṃ sampajāno hutvā rāgaṃ pajahati—evampi cittaṃ na vikkhepaṃ gacchati. Apanataṃ cittaṃ byāpā­dānupa­ti­taṃ; taṃ sampajāno hutvā byāpādaṃ pajahati—evampi cittaṃ na vikkhepaṃ gacchati. Imehi chahi ṭhānehi parisuddhaṃ cittaṃ pariyodātaṃ ekattagataṃ hoti.</p>
<p><a class="sc" id="33"></a><a class="ms" id="p_26Ps_888"></a>Katame te ekattā? Dāna­vo­saggu­paṭṭhā­nekattaṃ, sama­tha­nimittu­paṭṭhā­nekattaṃ, vaya­lak­kha­ṇu­paṭṭhā­nekattaṃ, nirodhu­paṭṭhā­nekattaṃ. Dāna­vo­saggu­paṭṭhā­nekattaṃ cāgādhi­muttā­naṃ, sama­tha­nimittu­paṭṭhā­nekattañca adhi­citta­manu­yuttā­naṃ, vaya­lak­kha­ṇu­paṭṭhā­nekattañca vipassakānaṃ, nirodhu­paṭṭhā­nekattañca ariya­pugga­lā­naṃ—imehi catūhi ṭhānehi ekattagataṃ cittaṃ paṭi­padā­vi­sud­dhi­pak­khan­dañ­ceva hoti, upekkhā­nub­rūhi­tañca, ñāṇena ca sampahaṃsitaṃ.</p>
<p><a class="sc" id="34"></a><a class="pts" id="pts1.168"></a><a class="ms" id="p_26Ps_889"></a>Paṭhamassa jhānassa ko ādi, kiṃ majjhe, kiṃ pariyosānaṃ? Paṭhamassa jhānassa paṭi­padā­vi­sud­dhi ādi, upekkhā­nub­rūhanā majjhe, sampahaṃsanā pariyosānaṃ. Paṭhamassa jhānassa paṭi­padā­vi­sud­dhi ādi. Ādissa kati lakkhaṇāni? Ādissa tīṇi lakkhaṇāni. Yo tassa paripantho tato cittaṃ visujjhati, visuddhattā cittaṃ majjhimaṃ sama­tha­nimittaṃ paṭipajjati, paṭipannattā tattha cittaṃ pakkhandati. Yañca paripanthato cittaṃ visujjhati, yañca visuddhattā cittaṃ majjhimaṃ sama­tha­nimittaṃ paṭipajjati, yañca paṭipannattā tattha cittaṃ pakkhandati. Paṭhamassa jhānassa paṭi­padā­vi­sud­dhi ādi. Ādissa imāni tīṇi lakkhaṇāni. Tena vuccati—“paṭhamaṃ jhānaṃ ādikal­yāṇañ­ceva hoti ­lak­kha­ṇa­sam­pannañca”.</p>
<p><a class="sc" id="35"></a><a class="ms" id="p_26Ps_890"></a>Paṭhamassa jhānassa upekkhā­nub­rūhanā majjhe. Majjhassa kati lakkhaṇāni? Majjhassa tīṇi lakkhaṇāni. Visuddhaṃ cittaṃ ajjhupekkhati, sama­tha­paṭi­pannaṃ ajjhupekkhati, ekat­tu­paṭṭhā­naṃ ajjhupekkhati. Yañca visuddhaṃ cittaṃ ajjhupekkhati, yañca sama­tha­paṭi­pannaṃ ajjhupekkhati, yañca ekat­tu­paṭṭhā­naṃ ajjhupekkhati—paṭhamassa jhānassa upekkhā­nub­rūhanā majjhe. Majjhassa imāni tīṇi lakkhaṇāni. Tena vuccati—“paṭhamaṃ jhānaṃ majjhe­kal­yāṇañ­ceva hoti ­lak­kha­ṇa­sam­pannañca”.</p>
<p><a class="sc" id="36"></a><a class="ms" id="p_26Ps_891"></a>Paṭhamassa jhānassa sampahaṃsanā pariyosānaṃ. Pariyosānassa kati lakkhaṇāni? Pariyosānassa cattāri lakkhaṇāni. Tattha jātānaṃ dhammānaṃ anativat­ta­naṭ­ṭhena sampahaṃsanā, indriyānaṃ ekarasaṭṭhena sampahaṃsanā, tadupaga­vīri­yavāha­naṭ­ṭhena sampahaṃsanā, āsevanaṭṭhena sampahaṃsanā. Paṭhamassa jhānassa sampahaṃsanā pariyosānaṃ. Pariyosānassa imāni cattāri lakkhaṇāni. Tena vuccati—“paṭhamaṃ jhānaṃ pari­yosāna­kal­yāṇañ­ceva hoti ­lak­kha­ṇa­sam­pannañca”. Evaṃ tivattagataṃ cittaṃ tividha­kal­yāṇa­kaṃ dasa­lak­kha­ṇa­sam­pannaṃ vitak­ka­sam­pannañ­ceva hoti vicāra­sam­pannañca pīti­sam­pannañca sukha­sam­pannañca cittassa adhiṭ­ṭhā­nasam­pannañca saddhā­sam­pannañca vīriya­sam­pannañca sati­sam­pannañca samā­dhi­sam­pannañca paññā­sam­pannañca.</p>
<p><a class="sc" id="37"></a><a class="ms" id="p_26Ps_892"></a>Dutiyassa jhānassa ko ādi, kiṃ majjhe, kiṃ pariyosānaṃ? Dutiyassa jhānassa paṭi­padā­vi­sud­dhi ādi, upekkhā­nub­rūhanā majjhe, sampahaṃsanā pariyosānaṃ … pe … evaṃ tivattagataṃ cittaṃ tividha­kal­yāṇa­kaṃ dasa­lak­kha­ṇa­sam­pannaṃ pīti­sam­pannañ­ceva hoti sukha­sam­pannañca cittassa adhiṭ­ṭhā­nasam­pannañca saddhā­sam­pannañca vīriya­sam­pannañca sati­sam­pannañca samā­dhi­sam­pannañca paññā­sam­pannañca.</p>
<p><a class="sc" id="38"></a><a class="pts" id="pts1.169"></a><a class="ms" id="p_26Ps_893"></a>Tatiyassa jhānassa ko ādi, kiṃ majjhe, kiṃ pariyosānaṃ … pe … evaṃ tivattagataṃ cittaṃ tividha­kal­yāṇa­kaṃ dasa­lak­kha­ṇa­sam­pannaṃ sukha­sam­pannañ­ceva hoti cittassa adhiṭ­ṭhā­nasam­pannañca saddhā­sam­pannañca vīriya­sam­pannañca sati­sam­pannañca samā­dhi­sam­pannañca paññā­sam­pannañca.</p>
<p><a class="sc" id="39"></a><a class="ms" id="p_26Ps_894"></a>Catutthassa jhānassa ko ādi, kiṃ majjhe, kiṃ pariyosānaṃ … pe … evaṃ tivattagataṃ cittaṃ tividha­kal­yāṇa­kaṃ dasa­lak­kha­ṇa­sam­pannañca upekkhā­sam­pannañ­ceva hoti cittassa adhiṭ­ṭhā­nasam­pannañca saddhā­sam­pannañca vīriya­sam­pannañca sati­sam­pannañca samā­dhi­sam­pannañca paññā­sam­pannañca.</p>
<p><a class="sc" id="40"></a><a class="ms" id="p_26Ps_895"></a>Ākāsānañ­cāyata­na­samā­pattiyā … pe … viñ­ñā­ṇañ­cāyata­na­samā­pattiyā … ākiñ­cañ­ñā­yatana­samā­pattiyā … neva­saññā­nā­saññāya­tana­samā­pattiyā ko ādi, kiṃ majjhe, kiṃ pariyosānaṃ … pe … evaṃ tivattagataṃ cittaṃ tividha­kal­yāṇa­kaṃ dasa­lak­kha­ṇa­sam­pannaṃ upekkhā­sam­pannañ­ceva hoti cittassa adhiṭ­ṭhā­nasam­pannañca … pe … paññā­sam­pannañca.</p>
<p><a class="sc" id="41"></a><a class="ms" id="p_26Ps_896"></a>Anic­cānu­passa­nāya ko ādi, kiṃ majjhe, kiṃ pariyosānaṃ … pe … evaṃ tivattagataṃ cittaṃ tividha­kal­yāṇa­kaṃ dasa­lak­kha­ṇa­sam­pannaṃ vitak­ka­sam­pannañ­ceva hoti vicāra­sam­pannañca pīti­sam­pannañca sukha­sam­pannañca cittassa adhiṭ­ṭhā­nasam­pannañca saddhā­sam­pannañca vīriya­sam­pannañca sati­sam­pannañca samā­dhi­sam­pannañca paññā­sam­pannañca. Duk­khā­nu­passa­nāya … pe … anat­tānu­passa­nāya … nibbi­dānu­passa­nāya … virā­gānu­passa­nāya … niro­dhānu­passa­nāya … paṭi­nissag­gā­nu­passa­nāya … kha­yā­nu­passa­nāya … vayānu­passa­nāya … vipari­ṇā­mānu­passa­nāya … ani­mit­tānu­passa­nāya … appa­ṇihitā­nu­passa­nāya … suñña­tānu­passa­nāya … adhipañ­ñā­dhamma­vi­passa­nāya … yathā­bhūta­ñāṇadas­sanāya … ādīna­vānu­passa­nāya … paṭi­saṅ­khā­nu­passa­nāya … ­vivaṭ­ṭa­nānu­passa­nāya …</p>
<p><a class="sc" id="42"></a><a class="pts" id="pts1.170"></a><a class="ms" id="p_26Ps_897"></a>Sotā­patti­maggassa … pe … sakadā­gāmi­maggassa … anāgā­mi­maggassa … arahat­ta­maggassa ko ādi, kiṃ majjhe, kiṃ pariyosānaṃ? Arahat­ta­maggassa paṭi­padā­vi­sud­dhi ādi upekkhā­nub­rūhanā majjhe, sampahaṃsanā pariyosānaṃ. Arahat­ta­maggassa paṭi­padā­vi­sud­dhi ādi. Ādissa kati lakkhaṇāni? Ādissa tīṇi lakkhaṇāni. Yo tassa paripantho tato cittaṃ visujjhati, visuddhattā cittaṃ majjhimaṃ sama­tha­nimittaṃ paṭipajjati, paṭipannattā tattha cittaṃ pakkhandati. Yañca paripanthato cittaṃ visujjhati, yañca visuddhattā cittaṃ majjhimaṃ sama­tha­nimittaṃ paṭipajjati, yañca paṭipannattā tattha cittaṃ pakkhandati—arahat­ta­maggassa paṭi­padā­vi­sud­dhi ādi. Ādissa imāni tīṇi lakkhaṇāni. Tena vuccati— “arahattamaggo ādikalyāṇo ceva hoti ­lak­kha­ṇa­sam­panno ca”.</p>
<p><a class="sc" id="43"></a><a class="ms" id="p_26Ps_898"></a>Arahat­ta­maggassa upekkhā­nub­rūhanā majjhe. Majjhassa kati lakkhaṇāni? Majjhassa tīṇi lakkhaṇāni. Visuddhaṃ cittaṃ ajjhupekkhati, sama­tha­paṭi­pannaṃ ajjhupekkhati, ekat­tu­paṭṭhā­naṃ ajjhupekkhati. Yañca visuddhaṃ cittaṃ ajjhupekkhati, yañca sama­tha­paṭi­pannaṃ ajjhupekkhati, yañca ekat­tu­paṭṭhā­naṃ ajjhupekkhati. Tena vuccati—“arahattamaggo majjhekalyāṇo ceva hoti ­lak­kha­ṇa­sam­panno ca”.</p>
<p><a class="sc" id="44"></a><a class="ms" id="p_26Ps_899"></a>Arahat­ta­maggassa sampahaṃsanā pariyosānaṃ. Pariyosānassa kati lakkhaṇāni? Pariyosānassa cattāri lakkhaṇāni. Tattha jātānaṃ dhammānaṃ anativat­ta­naṭ­ṭhena sampahaṃsanā, indriyānaṃ ekarasaṭṭhena sampahaṃsanā, tadupaga­vīri­yavāha­naṭ­ṭhena sampahaṃsanā, āsevanaṭṭhena sampahaṃsanā. Arahat­ta­maggassa sampahaṃsanā pariyosānaṃ. Pariyosānassa imāni cattāri lakkhaṇāni. Tena vuccati— “arahattamaggo pari­yosāna­kal­yāṇo ceva hoti ­lak­kha­ṇa­sam­panno ca”. Evaṃ tivattagataṃ cittaṃ tividha­kal­yāṇa­kaṃ dasa­lak­kha­ṇa­sam­pannaṃ vitak­ka­sam­pannañ­ceva hoti vicāra­sam­pannañca pīti­sam­pannañca sukha­sam­pannañca cittassa adhiṭ­ṭhā­nasam­pannañca saddhā­sam­pannañca vīriya­sam­pannañca sati­sam­pannañca samā­dhi­sam­pannañca paññā­sam­pannañca.</p>
<blockquote class="gatha">
<p><a class="sc" id="45"></a><a class="ms" id="p_26Ps_900"></a><a class="msdiv" id="msdiv159"></a>Nimittaṃ assāsapassāsā,<br>
Anā­ramma­ṇa­meka­cittassa;<br>
Ajānato ca tayo dhamme,<br>
Bhāvanā nupalabbhati.</p>
<p><a class="sc" id="46"></a><a class="pts" id="pts1.171"></a><a class="ms" id="p_26Ps_901"></a>Nimittaṃ assāsapassāsā,<br>
Anā­ramma­ṇa­meka­cittassa;<br>
Jānato ca tayo dhamme,<br>
Bhāvanā upalabbhatīti.</p>
</blockquote>
<p><a class="sc" id="47"></a><a class="ms" id="p_26Ps_902"></a>Kathaṃ ime tayo dhammā ekacittassa ārammaṇā na honti, na cime tayo dhammā aviditā honti, na ca cittaṃ vikkhepaṃ gacchati, padhānañca paññāyati, payogañca sādheti, vise­sama­dhi­gacchati? Seyyathāpi rukkho same bhūmibhāge nikkhitto. Tamenaṃ puriso kakacena chindeyya. Rukkhe phuṭṭha­kakaca­dantā­naṃ vasena purisassa sati upaṭṭhitā hoti; na āgate vā gate vā kakacadante manasi karoti. Na āgatā vā gatā vā kakacadantā aviditā honti, padhānañca paññāyati, payogañca sādheti. Yathā rukkho same bhūmibhāge nikkhitto. Evaṃ upanibandhanā nimittaṃ. Yathā kakacadantā, evaṃ assāsapassāsā. Yathā rukkhe phuṭṭha­kakaca­dantā­naṃ vasena purisassa sati upaṭṭhitā hoti, na āgate vā gate vā kakacadante manasi karoti, na āgatā vā gatā vā kakacadantā aviditā honti, padhānañca paññāyati, payogañca sādheti. Evamevaṃ bhikkhu nāsikagge vā mukhanimitte vā satiṃ upaṭṭhapetvā nisinno hoti, na āgate vā gate vā assāsapassāse manasi karoti, na āgatā vā gatā vā assāsapassāsā aviditā honti, padhānañca paññāyati, payogañca sādheti. Vise­sama­dhi­gacchati padhānañca.</p>
<p><a class="sc" id="48"></a><a class="pts" id="pts1.172"></a><a class="ms" id="p_26Ps_903"></a>Katamaṃ padhānaṃ? Ārad­dha­vīriyassa kāyopi cittampi kammaniyaṃ hoti—idaṃ padhānaṃ. Katamo payogo? Ārad­dha­vīriyassa upakkilesā pahīyanti, vitakkā vūpasammanti—ayaṃ payogo. Katamo viseso? Ārad­dha­vīriyassa saññojanā pahīyanti, anusayā <span class="var" title="anusayā byāsanti (s1-3) | byantihonti (pts1)" id="note159">byantīhonti</span>. Ayaṃ viseso. Evaṃ ime tayo dhammā ekacittassa ārammaṇā na honti, na cime tayo dhammā aviditā honti, na ca cittaṃ vikkhepaṃ gacchati, padhānañca paññāyati, payogañca sādheti, vise­sama­dhi­gacchati.</p>
<blockquote class="gatha">
<p><a class="sc" id="49"></a><a class="ms" id="p_26Ps_904"></a><a class="msdiv" id="msdiv160"></a><span class="var" title="ānāpānassatī (^thag10.3#2 [Mahā­kap­pinat­thera­gāthā])" id="note160">Ānāpānassati</span> yassa,<br>
paripuṇṇā subhāvitā;<br>
Anupubbaṃ paricitā,<br>
yathā buddhena desitā;<br>
So imaṃ lokaṃ pabhāseti,<br>
abbhā muttova candimāti.</p>
</blockquote>
<p><a class="sc" id="50"></a><a class="ms" id="p_26Ps_905"></a><strong>Ānan</strong>ti assāso, no passāso. <strong>Āpānan</strong><span class="var" title="apānanti (bj, s1-3, pts1, mr)" id="note161">ti</span> passāso, no assāso. Assāsavasena upaṭṭhānaṃ sati, passāsavasena upaṭṭhānaṃ sati.</p>
<p><a class="sc" id="51"></a><a class="ms" id="p_26Ps_906"></a>Yo assasati tassupaṭṭhāti, yo passasati tassupaṭṭhāti. <strong>Paripuṇṇā</strong>ti parig­gahaṭ­ṭhena paripuṇṇā, parivāraṭṭhena paripuṇṇā, paripūraṭṭhena paripuṇṇā. <strong>Subhāvitā</strong>ti catasso bhāvanā—tattha jātānaṃ dhammānaṃ anativat­ta­naṭ­ṭhena bhāvanā, indriyānaṃ ekarasaṭṭhena bhāvanā, tadupaga­vīri­yavāha­naṭ­ṭhena bhāvanā, āsevanaṭṭhena bhāvanā. Tassime cattāro bhāvanaṭṭhā yānīkatā honti vatthukatā anuṭṭhitā paricitā susamāraddhā.</p>
<p><a class="sc" id="52"></a><a class="pts" id="pts1.173"></a><a class="ms" id="p_26Ps_907"></a><strong>Yānīkatā</strong>ti yattha yattha ākaṅkhati tattha tattha vasippatto hoti balappatto vesāraj­jap­patto. Tassa me te dhammā <span class="var" title="āvajja­nap­paṭi­bandhā (pts1) | āvajja­na­paṭi­bandhā (mr)" id="note162">āvajja­na­paṭi­baddhā</span> honti ākaṅ­kha­paṭi­baddhā manasikā­ra­paṭi­baddhā cit­tup­pāda­paṭi­baddhā. Tena vuccati—“yānīkatā”ti. <strong>Vatthukatā</strong>ti yasmiṃ yasmiṃ vatthusmiṃ cittaṃ svādhiṭṭhitaṃ hoti, tasmiṃ tasmiṃ vatthusmiṃ sati <span class="var" title="supatiṭṭhitā (pts1) | supaṭṭhitā (c1)" id="note163">sūpaṭṭhitā</span> hoti. Yasmiṃ yasmiṃ vā pana vatthusmiṃ sati sūpaṭṭhitā hoti, tasmiṃ tasmiṃ vatthusmiṃ cittaṃ svādhiṭṭhitaṃ hoti. Tena vuccati— “vatthukatā”ti. <strong>Anuṭṭhitā</strong>ti vatthusmiṃ yena yena cittaṃ abhinīharati tena tena sati anuparivattati. Yena yena vā pana sati anuparivattati tena tena cittaṃ abhinīharati. Tena vuccati— “anuṭṭhitā”ti. <strong>Paricitā</strong>ti parig­gahaṭ­ṭhena paricitā, parivāraṭṭhena paricitā, paripūraṭṭhena paricitā. Satiyā pariggaṇhanto jināti pāpake akusale dhamme. Tena vuccati—“paricitā”ti. <strong>Susamāraddhā</strong>ti cattāro susamāraddhā—tattha jātānaṃ dhammānaṃ anativat­ta­naṭ­ṭhena susamāraddhā, indriyānaṃ ekarasaṭṭhena susamāraddhā, tadupaga­vīri­yavāha­naṭ­ṭhena susamāraddhā, tap­pac­canī­kā­naṃ kilesānaṃ <span class="var" title="susamug­ghātattā (s1-3, pts1) | susamuhatattā (mr)" id="note164">susamūhatattā</span> susamāraddhā.</p>
<p><a class="sc" id="53"></a><a class="ms" id="p_26Ps_908"></a><a class="msdiv" id="msdiv161"></a><strong>Susaman</strong>ti atthi samaṃ, atthi susamaṃ. Katamaṃ samaṃ? Ye tattha jātā anavajjā kusalā bodhipakkhiyā—idaṃ samaṃ. Katamaṃ susamaṃ? Yaṃ tesaṃ tesaṃ dhammānaṃ ārammaṇaṃ nirodho nibbānaṃ—idaṃ susamaṃ. Iti idañca samaṃ idañca susamaṃ ñātaṃ hoti diṭṭhaṃ viditaṃ sacchikataṃ phassitaṃ paññāya. Āraddhaṃ hoti vīriyaṃ asallīnaṃ, upaṭṭhitā sati <span class="var" title="apammuṭṭhā (bj) | apamuṭṭhā (s1-3, pts1)" id="note165">asammuṭṭhā</span>, passaddho kāyo asāraddho, samāhitaṃ cittaṃ ekaggaṃ. Tena vuccati—“susamāraddhā”ti.</p>
<p><a class="sc" id="54"></a><a class="ms" id="p_26Ps_909"></a><strong>Anupubbaṃ paricitā</strong>ti dīghaṃ assāsavasena purimā purimā paricitā, pacchimā pacchimā anuparicitā. Dīghaṃ passāsavasena purimā purimā paricitā, pacchimā pacchimā anuparicitā. Rassaṃ assāsavasena purimā purimā paricitā, pacchimā pacchimā anuparicitā. Rassaṃ passāsavasena purimā purimā paricitā, pacchimā pacchimā anuparicitā … pe … paṭi­nissag­gā­nu­passī assāsavasena purimā purimā paricitā, pacchimā pacchimā anuparicitā. Paṭi­nissag­gā­nu­passī passāsavasena purimā purimā paricitā, pacchimā pacchimā anuparicitā. Sabbāpi soḷasavatthukā ānāpānassatiyo aññamaññaṃ paricitā ceva honti anuparicitā ca. Tena vuccati—“anu­pubba­pari­citā”ti.</p>
<p><a class="sc" id="55"></a><a class="pts" id="pts1.174"></a><a class="ms" id="p_26Ps_910"></a><strong>Yathā</strong>ti dasa yathatthā—atta­dama­that­tho yathattho, atta­sama­that­tho yathattho, atta­pari­nib­bāpa­nat­tho yathattho, abhiññattho yathattho, pariññattho yathattho, pahānattho yathattho, bhāvanattho yathattho, ­sacchi­kiriyat­tho yathattho, saccā­bhisa­mayat­tho yathattho, nirodhe patiṭ­ṭhā­pakat­tho yathattho.</p>
<p><a class="sc" id="56"></a><a class="ms" id="p_26Ps_911"></a><strong>Buddho</strong>ti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ pāpuṇi, balesu ca vasībhāvaṃ.</p>
<p><a class="sc" id="57"></a> <a class="ms" id="p_26Ps_912"></a><a class="msdiv" id="msdiv162"></a><strong>Buddho</strong>ti kenaṭṭhena buddho? Bujjhitā saccānīti—buddho. Bodhetā pajāyāti—buddho. Sabbaññutāya buddho. Sabba­das­sāvitāya buddho. Anañña­neyya­tāya buddho. <span class="var" title="visatitāya (s1-3)" id="note167">Visavitāya</span> buddho. Khīṇā­sava­saṅ­khā­tena buddho. <span class="var" title="nirupak­kilesa­saṅ­khā­tena (s1-3) | nirupa­dhi­saṅ­khā­tena (pts1)" id="note168">Nirupa­lepa­saṅ­khā­tena</span> buddho. Ekanta­vītarā­goti—buddho. Ekanta­vīta­dosoti—buddho. Ekanta­vī­tamo­hoti— buddho. Ekanta­nikkile­soti—buddho. Ekāyanamaggaṃ gatoti—buddho. Eko anuttaraṃ sammāsambodhiṃ abhisam­buddhoti—buddho. Abuddhi­vihatattā buddhi­paṭi­lābhā—buddho. Buddhoti netaṃ nāmaṃ mātarā kataṃ, na pitarā kataṃ, na bhātarā kataṃ, na bhaginiyā kataṃ, na mittāmaccehi kataṃ, na ñātisālohitehi kataṃ, na samaṇab­rāhma­ṇehi kataṃ, na devatāhi kataṃ. Vimok­khan­ti­ka­metaṃ buddhānaṃ bhagavantānaṃ bodhiyā mūle saha sabbañ­ñu­tañ­ñāṇassa paṭilābhā sacchikā paññatti yadidaṃ—buddhoti. <strong>Desitā</strong>ti atta­dama­that­tho yathattho yathā buddhena desito, atta­sama­that­tho yathattho yathā buddhena desito, atta­pari­nib­bāpa­nat­tho yathattho yathā buddhena desito … pe … nirodhe patiṭ­ṭhā­pakat­tho yathattho yathā buddhena desito.</p>
<p><a class="sc" id="58"></a><a class="pts" id="pts1.175"></a><a class="ms" id="p_26Ps_913"></a><strong>So</strong>ti gahaṭṭho vā hoti pabbajito vā. <strong>Loko</strong>ti khandhaloko dhātuloko āyatanaloko vipat­ti­bhava­loko vipat­ti­sam­bha­va­loko sam­patti­bhava­loko sam­patti­sam­bha­va­loko. Eko loko—sabbe sattā āhāraṭṭhitikā … pe … aṭṭhārasa lokā—aṭṭhārasa dhātuyo. <strong>Pabhāsetī</strong>ti atta­dama­that­thaṃ yathatthaṃ abhisam­buddhattā. So imaṃ lokaṃ obhāseti bhāseti pabhāseti. Atta­sama­that­thaṃ yathatthaṃ abhisam­buddhattā. So imaṃ lokaṃ obhāseti bhāseti pabhāseti. Atta­pari­nib­bāpa­nat­thaṃ yathatthaṃ abhisam­buddhattā. So imaṃ lokaṃ obhāseti bhāseti pabhāseti … pe … nirodhe patiṭ­ṭhā­pakat­thaṃ yathatthaṃ abhisam­buddhattā. So imaṃ lokaṃ obhāseti bhāseti pabhāseti.</p>
<p><a class="sc" id="59"></a><a class="ms" id="p_26Ps_914"></a><strong>Abbhā muttova candimā</strong>ti yathā abbhā, evaṃ kilesā. Yathā cando, evaṃ ariyañāṇaṃ. Yathā candimā devaputto, evaṃ bhikkhu. Yathā cando abbhā mutto mahikā mutto dhūmarajā mutto <span class="var" title="rāhupāṇā (s1-3)" id="note169">rāhugahaṇā</span> vippamutto bhāsate ca tapate ca <span class="var" title="virocati (s1-3, pts1)" id="note170">virocate</span> ca, evamevaṃ bhikkhu sabbakilesehi vippamutto bhāsate ca tapate ca virocate ca. Tena vuccati— “abbhā muttova candimā”ti. Imāni terasa vodāne ñāṇāni.</p>
<p class="endsutta"><a class="ms" id="p_26Ps_915"></a>Vodāna­ñāṇa­niddeso catuttho.<br>
Bhāṇavāro.</p>
<h2>1.3.5. Sato­kāri­ñāṇa­niddesa</h2>
<p><a class="sc" id="60"></a><a class="pts" id="pts1.176"></a><a class="ms" id="p_26Ps_916"></a><a class="msdiv" id="msdiv163"></a>Katamāni bāttiṃsa satokārissa ñāṇāni? Idha bhikkhu araññagato vā rukkhamūlagato vā suññāgāragato vā nisīdati pallaṅkaṃ ābhujitvā ujuṃ kāyaṃ paṇidhāya parimukhaṃ satiṃ upaṭṭhapetvā. So satova assasati sato passasati. Dīghaṃ vā assasanto “dīghaṃ assasāmī”ti pajānāti. Dīghaṃ vā passasanto “dīghaṃ passasāmī”ti pajānāti. Rassaṃ vā assasanto “rassaṃ assasāmī”ti pajānāti. Rassaṃ vā passasanto “rassaṃ passasāmī”ti pajānāti. “Sabba­kā­yapaṭi­saṃ­vedī assasissāmī”ti sikkhati. “Sabba­kā­yapaṭi­saṃ­vedī passasissāmī”ti sikkhati. “Passambhayaṃ kāyasaṅkhāraṃ assasissāmī”ti sikkhati. “Passambhayaṃ kāyasaṅkhāraṃ passasissāmī”ti sikkhati. Pīti­paṭi­saṃ­vedī … pe … sukha­paṭi­saṃ­vedī … citta­saṅ­khā­ra­paṭi­saṃ­vedī … passambhayaṃ cittasaṅkhāraṃ … cit­tapaṭi­saṃ­vedī … abhippamodayaṃ cittaṃ … samādahaṃ cittaṃ … vimocayaṃ cittaṃ … aniccānupassī … virāgānupassī … nirodhānupassī … “paṭi­nissag­gā­nu­passī assasissāmī”ti sikkhati. “Paṭi­nissag­gā­nu­passī passasissāmī”ti sikkhati.</p>
<p><a class="sc" id="61"></a><a class="ms" id="p_26Ps_917"></a><a class="msdiv" id="msdiv164"></a><strong>Idhā</strong>ti imissā diṭṭhiyā, imissā khantiyā, imissā ruciyā, imasmiṃ ādāye, imasmiṃ dhamme, imasmiṃ vinaye, imasmiṃ dhammavinaye, imasmiṃ pāvacane, imasmiṃ brahmacariye, imasmiṃ satthusāsane. Tena vuccati—“idhā”ti. <strong>Bhikkhū</strong>ti puthuj­jana­kal­yāṇako vā hoti bhikkhu sekkho vā arahā vā akuppadhammo. <strong>Araññan</strong>ti nikkhamitvā bahi indakhīlā sabbametaṃ araññaṃ. <strong>Rukkhamūlan</strong>ti yattha bhikkhuno āsanaṃ paññattaṃ hoti mañco vā pīṭhaṃ vā bhisi vā taṭṭikā vā cammakhaṇḍo vā <span class="var" title="tiṇasanthāro (bj, pts1) | tiṇasaṇṭharo (s1-3)" id="note171">tiṇasantharo</span> vā paṇṇasantharo vā <span class="var" title="palāsasanṭharo (s1-3) | palālasanthāro (pts1)" id="note172">palālasantharo</span> vā, tattha bhikkhu caṅkamati vā tiṭṭhati vā nisīdati vā seyyaṃ vā kappeti. <strong>Suññan</strong>ti kenaci anākiṇṇaṃ hoti gahaṭṭhehi vā pabbajitehi vā. <strong>Agāran</strong><span class="var" title="āgāranti (s1-3, pts1)" id="note173">ti</span> vihāro aḍḍhayogo pāsādo hammiyaṃ guhā. <strong>Nisīdati pallaṅkaṃ ābhujitvā</strong>ti nisinno hoti pallaṅkaṃ ābhujitvā. <strong>Ujuṃ kāyaṃ paṇidhāyā</strong>ti ujuko <span class="var" title="panidhito (s1-3)" id="note174">hoti kāyo ṭhito</span> supaṇihito. <strong>Parimukhaṃ satiṃ upaṭṭhapetvā</strong>ti <strong>parī</strong>ti pariggahaṭṭho. <strong>Mukhan</strong>ti niyyānaṭṭho. <strong>Satī</strong>ti upaṭṭhānaṭṭho. Tena vuccati—“parimukhaṃ satiṃ upaṭṭhapetvā”ti.</p>
<p><a class="sc" id="62"></a><a class="pts" id="pts1.177"></a><a class="ms" id="p_26Ps_918"></a><a class="msdiv" id="msdiv165"></a><strong>Satova assasati, sato passasatī</strong>ti bāttiṃsāya ākārehi sato kārī hoti. Dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena sato kārī hoti. Dīghaṃ passāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena sato kārī hoti. Rassaṃ assāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena sato kārī hoti. Rassaṃ passāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena sato kārī hoti … pe … paṭi­nissag­gā­nu­passī assāsavasena … paṭi­nissag­gā­nu­passī passāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena sato kārī hoti.</p>
<h3>1.3.5.1. Paṭha­ma­catuk­ka­niddesa</h3>
<p><a class="sc" id="63"></a><a class="ms" id="p_26Ps_919"></a><a class="msdiv" id="msdiv166"></a>Kathaṃ dīghaṃ assasanto “dīghaṃ assasāmī”ti pajānāti, dīghaṃ passasanto “dīghaṃ passasāmī”ti pajānāti? Dīghaṃ assāsaṃ addhā­na­saṅ­khāte assasati, dīghaṃ passāsaṃ addhā­na­saṅ­khāte passasati, dīghaṃ assāsapassāsaṃ addhā­na­saṅ­khāte assasatipi passasatipi. Dīghaṃ assāsapassāsaṃ addhā­na­saṅ­khāte assasatopi passasatopi chando uppajjati. Chandavasena tato sukhumataraṃ dīghaṃ assāsaṃ addhā­na­saṅ­khāte assasati, chandavasena tato sukhumataraṃ dīghaṃ passāsaṃ addhā­na­saṅ­khāte passasati, chandavasena tato sukhumataraṃ dīghaṃ assāsapassāsaṃ addhā­na­saṅ­khāte assasatipi passasatipi. Chandavasena tato sukhumataraṃ dīghaṃ assāsapassāsaṃ addhā­na­saṅ­khāte assasatopi passasatopi pāmojjaṃ uppajjati. Pāmojjavasena tato sukhumataraṃ dīghaṃ assāsaṃ addhā­na­saṅ­khāte assasati, pāmojjavasena tato sukhumataraṃ dīghaṃ passāsaṃ addhā­na­saṅ­khāte passasati, pāmojjavasena tato sukhumataraṃ dīghaṃ assāsapassāsaṃ addhā­na­saṅ­khāte assasatipi passasatipi. Pāmojjavasena tato sukhumataraṃ dīghaṃ assāsapassāsaṃ addhā­na­saṅ­khāte assasatopi passasatopi dīghaṃ assāsa­passā­sāpi cittaṃ vivattati, upekkhā saṇṭhāti. Imehi navahākārehi dīghaṃ assāsapassāsā kāyo. Upaṭṭhānaṃ sati. Anupassanā ñāṇaṃ. Kāyo upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena taṃ kāyaṃ anupassati. Tena vuccati—“kāye kāyānupas­sanā­sati­paṭṭhā­na­bhāvanā”ti.</p>
<p><a class="sc" id="64"></a><a class="pts" id="pts1.178"></a><a class="ms" id="p_26Ps_920"></a><a class="msdiv" id="msdiv167"></a><strong>Anupassatī</strong>ti kathaṃ taṃ kāyaṃ anupassati? Aniccato anupassati, no niccato. Dukkhato anupassati, no sukhato. Anattato anupassati, no attato. Nibbindati, no nandati. Virajjati, no rajjati. Nirodheti, no samudeti. Paṭinissajjati, no ādiyati. Aniccato anupassanto niccasaññaṃ pajahati. Dukkhato anupassanto sukhasaññaṃ pajahati. Anattato anupassanto attasaññaṃ pajahati. Nibbindanto nandiṃ pajahati. Virajjanto rāgaṃ pajahati. Nirodhento samudayaṃ pajahati. Paṭi­nissaj­janto ādānaṃ pajahati. Evaṃ taṃ kāyaṃ anupassati.</p>
<p><a class="sc" id="65"></a><a class="ms" id="p_26Ps_921"></a><strong>Bhāvanā</strong>ti catasso bhāvanā—tattha jātānaṃ dhammānaṃ anativat­ta­naṭ­ṭhena bhāvanā, indriyānaṃ ekarasaṭṭhena bhāvanā, tadupaga­vīri­yavāha­naṭ­ṭhena bhāvanā, āsevanaṭṭhena bhāvanā. Dīghaṃ assāsa­passā­sa­vasena cittassa ekaggataṃ avikkhepaṃ pajānato viditā vedanā uppajjanti, viditā upaṭṭhahanti, viditā abbhatthaṃ gacchanti. Viditā saññā uppajjanti, viditā upaṭṭhahanti, viditā abbhatthaṃ gacchanti. Viditā vitakkā uppajjanti, viditā upaṭṭhahanti, viditā abbhatthaṃ gacchanti.</p>
<p><a class="sc" id="66"></a><a class="ms" id="p_26Ps_922"></a>Kathaṃ viditā vedanā uppajjanti, viditā upaṭṭhahanti, viditā abbhatthaṃ gacchanti? Kathaṃ vedanāya uppādo vidito hoti? Avijjāsamudayā vedanā­sa­muda­yoti—pac­ca­ya­sa­muda­yaṭ­ṭhena vedanāya uppādo vidito hoti. Taṇhāsamudayā vedanā­sa­muda­yoti … kammasamudayā vedanā­sa­muda­yoti … phassasamudayā vedanā­sa­muda­yoti pac­ca­ya­sa­muda­yaṭ­ṭhena vedanāya uppādo vidito hoti. Nib­bat­ti­lak­kha­ṇaṃ passatopi vedanāya uppādo vidito hoti. Evaṃ vedanāya uppādo vidito hoti.</p>
<p><a class="sc" id="67"></a><a class="ms" id="p_26Ps_923"></a>Kathaṃ vedanāya upaṭṭhānaṃ viditaṃ hoti? Aniccato manasikaroto kha­ya­tu­paṭṭhā­naṃ viditaṃ hoti. Dukkhato manasikaroto bhaya­tu­paṭṭhā­naṃ viditaṃ hoti. Anattato manasikaroto suñña­tu­paṭṭhā­naṃ viditaṃ hoti. Evaṃ vedanāya upaṭṭhānaṃ viditaṃ hoti.</p>
<p><a class="sc" id="68"></a><a class="pts" id="pts1.179"></a><a class="ms" id="p_26Ps_924"></a>Kathaṃ vedanāya atthaṅgamo vidito hoti? Avijjānirodhā vedanā­nirodhoti— pac­ca­ya­nirodhaṭ­ṭhena vedanāya atthaṅgamo vidito hoti. Taṇhānirodhā vedanā­nirodhoti … pe … kammanirodhā vedanā­nirodhoti … pe … phassanirodhā vedanā­nirodhoti pac­ca­ya­nirodhaṭ­ṭhena vedanāya atthaṅgamo vidito hoti. Vipari­ṇāma­lak­kha­ṇaṃ passatopi vedanāya atthaṅgamo vidito hoti. Evaṃ vedanāya atthaṅgamo vidito hoti. Evaṃ viditā vedanā uppajjanti, viditā upaṭṭhahanti, viditā abbhatthaṃ gacchanti.</p>
<p><a class="sc" id="69"></a><a class="ms" id="p_26Ps_925"></a>Kathaṃ viditā saññā uppajjanti, viditā upaṭṭhahanti, viditā abbhatthaṃ gacchanti? Kathaṃ saññāya uppādo vidito hoti? Avijjāsamudayā saññā­sa­muda­yoti— pac­ca­ya­sa­muda­yaṭ­ṭhena saññāya uppādo vidito hoti. Taṇhāsamudayā saññā­sa­muda­yoti … pe … kammasamudayā saññā­sa­muda­yoti … pe … phassasamudayā saññā­sa­muda­yoti—pac­ca­ya­sa­muda­yaṭ­ṭhena saññāya uppādo vidito hoti. Nib­bat­ti­lak­kha­ṇaṃ passatopi saññāya uppādo vidito hoti. Evaṃ saññāya uppādo vidito hoti.</p>
<p><a class="sc" id="70"></a><a class="ms" id="p_26Ps_926"></a>Kathaṃ saññāya upaṭṭhānaṃ viditaṃ hoti? Aniccato manasikaroto kha­ya­tu­paṭṭhā­naṃ viditaṃ hoti. Dukkhato manasikaroto bhaya­tu­paṭṭhā­naṃ viditaṃ hoti. Anattato manasikaroto suñña­tu­paṭṭhā­naṃ viditaṃ hoti. Evaṃ saññāya upaṭṭhānaṃ viditaṃ hoti.</p>
<p><a class="sc" id="71"></a><a class="ms" id="p_26Ps_927"></a>Kathaṃ saññāya atthaṅgamo vidito hoti? Avijjānirodhā saññānirodhoti— pac­ca­ya­nirodhaṭ­ṭhena saññāya atthaṅgamo vidito hoti. Taṇhānirodhā saññānirodhoti … pe … kammanirodhā saññānirodhoti … pe … phassanirodhā saññānirodhoti—pac­ca­ya­nirodhaṭ­ṭhena saññāya atthaṅgamo vidito hoti. Vipari­ṇāma­lak­kha­ṇaṃ passatopi saññāya atthaṅgamo vidito hoti. Evaṃ saññāya atthaṅgamo vidito hoti. Evaṃ viditā saññā uppajjanti, viditā upaṭṭhahanti, viditā abbhatthaṃ gacchanti.</p>
<p><a class="sc" id="72"></a><a class="ms" id="p_26Ps_928"></a>Kathaṃ viditā vitakkā uppajjanti, viditā upaṭṭhahanti, viditā abbhatthaṃ gacchanti? Kathaṃ vitakkānaṃ uppādo vidito hoti? Avijjāsamudayā vitak­ka­sa­muda­yoti—pac­ca­ya­sa­muda­yaṭ­ṭhena vitakkānaṃ uppādo vidito hoti. Taṇhāsamudayā vitak­ka­sa­muda­yoti … pe … kammasamudayā vitak­ka­sa­muda­yoti … pe … saññāsamudayā vitak­ka­sa­muda­yoti—pac­ca­ya­sa­muda­yaṭ­ṭhena vitakkānaṃ uppādo vidito hoti. Nib­bat­ti­lak­kha­ṇaṃ passatopi vitakkānaṃ uppādo vidito hoti. Evaṃ vitakkānaṃ uppādo vidito hoti.</p>
<p><a class="sc" id="73"></a><a class="ms" id="p_26Ps_929"></a>Kathaṃ vitakkānaṃ upaṭṭhānaṃ viditaṃ hoti? Aniccato manasikaroto kha­ya­tu­paṭṭhā­naṃ viditaṃ hoti. Dukkhato manasikaroto bhaya­tu­paṭṭhā­naṃ viditaṃ hoti. Anattato manasikaroto suñña­tu­paṭṭhā­naṃ viditaṃ hoti. Evaṃ vitakkānaṃ upaṭṭhānaṃ viditaṃ hoti.</p>
<p><a class="sc" id="74"></a><a class="pts" id="pts1.180"></a><a class="ms" id="p_26Ps_930"></a>Kathaṃ vitakkānaṃ atthaṅgamo vidito hoti? Avijjānirodhā vitak­ka­nirodhoti— pac­ca­ya­nirodhaṭ­ṭhena vitakkānaṃ atthaṅgamo vidito hoti. Taṇhānirodhā vitak­ka­nirodhoti … pe … kammanirodhā vitak­ka­nirodhoti … pe … saññānirodhā vitak­ka­nirodhoti—pac­ca­ya­nirodhaṭ­ṭhena vitakkānaṃ atthaṅgamo vidito hoti. Vipari­ṇāma­lak­kha­ṇaṃ passatopi vitakkānaṃ atthaṅgamo vidito hoti. Evaṃ vitakkānaṃ atthaṅgamo vidito hoti. Evaṃ viditā vitakkā uppajjanti, viditā upaṭṭhahanti, viditā abbhatthaṃ gacchanti.</p>
<p><a class="sc" id="75"></a><a class="ms" id="p_26Ps_931"></a><a class="msdiv" id="msdiv168"></a>Dīghaṃ assāsa­passā­sa­vasena cittassa ekaggataṃ avikkhepaṃ pajānanto indriyāni samodhāneti, gocarañca pajānāti, samatthañca paṭivijjhati … pe … maggaṃ samodhāneti, dhamme samodhāneti, gocarañca pajānāti, samatthañca paṭivijjhati.</p>
<p><a class="sc" id="76"></a><a class="ms" id="p_26Ps_932"></a><strong>Indriyāni samodhānetī</strong>ti kathaṃ indriyāni samodhāneti? Adhi­mokkhaṭ­ṭhena saddhindriyaṃ samodhāneti, paggahaṭṭhena vīriyindriyaṃ samodhāneti, upaṭṭhā­naṭ­ṭhena satindriyaṃ samodhāneti, avik­khepaṭ­ṭhena samādhindriyaṃ samodhāneti, dassanaṭṭhena paññindriyaṃ samodhāneti. Ayaṃ puggalo imāni indriyāni imasmiṃ ārammaṇe samodhāneti. Tena vuccati—“indriyāni samodhānetī”ti.</p>
<p><a class="sc" id="77"></a><a class="ms" id="p_26Ps_933"></a><strong>Gocarañca pajānātī</strong>ti yaṃ tassa ārammaṇaṃ, taṃ tassa gocaraṃ. Yaṃ tassa gocaraṃ, taṃ tassa ārammaṇaṃ. <strong>Pajānātī</strong>ti puggalo. Pajānanā paññā.</p>
<p><a class="sc" id="78"></a><a class="ms" id="p_26Ps_934"></a><strong>Saman</strong>ti ārammaṇassa upaṭṭhānaṃ samaṃ, cittassa avikkhepo samaṃ, cittassa adhiṭṭhānaṃ samaṃ, cittassa vodānaṃ samaṃ. <strong>Attho</strong>ti anavajjaṭṭho <span class="var" title="nikkilesaṭṭho (bj, s1-3, c1) | nikkilesattho (pts1)" id="note175">niklesaṭṭho</span> vodānaṭṭho paramaṭṭho. <strong>Paṭivijjhatī</strong>ti ārammaṇassa upaṭṭhānaṭṭhaṃ paṭivijjhati, cittassa avikkhepaṭṭhaṃ paṭivijjhati, cittassa adhiṭṭhā­naṭ­ṭhaṃ paṭivijjhati, cittassa vodānaṭṭhaṃ paṭivijjhati. Tena vuccati—“samatthañca paṭivijjhatī”ti.</p>
<p><a class="sc" id="79"></a><a class="ms" id="p_26Ps_935"></a><strong>Balāni samodhānetī</strong>ti kathaṃ balāni samodhāneti? Assaddhiye akampiyaṭṭhena saddhābalaṃ samodhāneti, kosajje akampiyaṭṭhena vīriyabalaṃ samodhāneti, pamāde akampiyaṭṭhena satibalaṃ samodhāneti, uddhacce akampiyaṭṭhena samādhibalaṃ samodhāneti, avijjāya akampiyaṭṭhena paññābalaṃ samodhāneti. Ayaṃ puggalo imāni balāni imasmiṃ ārammaṇe samodhāneti. Tena vuccati—balāni samodhānetīti. Gocarañca pajānātīti … pe … tena vuccati—“samatthañca paṭivijjhatī”ti.</p>
<p><a class="sc" id="80"></a><a class="pts" id="pts1.181"></a><a class="ms" id="p_26Ps_936"></a><strong>Bojjhaṅge samodhānetī</strong>ti kathaṃ bojjhaṅge samodhāneti? Upaṭṭhā­naṭ­ṭhena sati­sam­boj­jhaṅ­gaṃ samodhāneti, pavicayaṭṭhena dhamma­vicaya­sam­boj­jhaṅ­gaṃ samodhāneti, paggahaṭṭhena vīriya­sam­boj­jhaṅ­gaṃ samodhāneti, pharaṇaṭṭhena pīti­sam­boj­jhaṅ­gaṃ samodhāneti, upasamaṭṭhena passad­dhi­sam­boj­jhaṅ­gaṃ samodhāneti, avik­khepaṭ­ṭhena samā­dhi­sam­boj­jhaṅ­gaṃ samodhāneti, paṭi­saṅ­khā­naṭ­ṭhena upekkhā­sam­boj­jhaṅ­gaṃ samodhāneti. Ayaṃ puggalo ime bojjhaṅge imasmiṃ ārammaṇe samodhāneti. Tena vuccati—“bojjhaṅge samodhānetī”ti. Gocarañca pajānātīti … pe … tena vuccati— “samatthañca paṭivijjhatī”ti.</p>
<p><a class="sc" id="81"></a><a class="ms" id="p_26Ps_937"></a><strong>Maggaṃ samodhānetī</strong>ti kathaṃ maggaṃ samodhāneti? Dassanaṭṭhena sammādiṭṭhiṃ samodhāneti, abhini­ropa­naṭ­ṭhena sammāsaṅkappaṃ samodhāneti, parig­gahaṭ­ṭhena sammāvācaṃ samodhāneti, samuṭṭhā­naṭ­ṭhena sammākammantaṃ samodhāneti, vodānaṭṭhena sammāājīvaṃ samodhāneti, paggahaṭṭhena sammāvāyāmaṃ samodhāneti, upaṭṭhā­naṭ­ṭhena sammāsatiṃ samodhāneti, avik­khepaṭ­ṭhena sammāsamādhiṃ samodhāneti. Ayaṃ puggalo imaṃ maggaṃ imasmiṃ ārammaṇe samodhāneti. Tena vuccati—“maggaṃ samodhānetī”ti. Gocarañca pajānātīti … pe … tena vuccati— “samatthañca paṭivijjhatī”ti.</p>
<p><a class="sc" id="82"></a><a class="pts" id="pts1.182"></a><a class="ms" id="p_26Ps_938"></a><strong>Dhamme samodhānetī</strong>ti kathaṃ dhamme samodhāneti? Ādhipa­teyyaṭ­ṭhena indriyāni samodhāneti, akampiyaṭṭhena balāni samodhāneti, niyyānaṭṭhena bojjhaṅge samodhāneti, hetuṭṭhena maggaṃ samodhāneti, upaṭṭhā­naṭ­ṭhena satipaṭṭhānaṃ samodhāneti, padahanaṭṭhena sammappadhānaṃ samodhāneti, ijjhanaṭṭhena iddhipādaṃ samodhāneti tathaṭṭhena saccaṃ samodhāneti, avik­khepaṭ­ṭhena samathaṃ samodhāneti, anu­passa­naṭ­ṭhena vipassanaṃ samodhāneti, ekarasaṭṭhena sama­tha­vi­passa­naṃ samodhāneti, anativat­ta­naṭ­ṭhena yuganaddhaṃ samodhāneti, saṃvaraṭṭhena sīlavisuddhiṃ samodhāneti, avik­khepaṭ­ṭhena cittavisuddhiṃ samodhāneti, dassanaṭṭhena diṭṭhi­vi­sud­dhiṃ samodhāneti, vimuttaṭṭhena vimokkhaṃ samodhāneti, paṭi­vedhaṭ­ṭhena vijjaṃ samodhāneti, paric­cā­gaṭ­ṭhena vimuttiṃ samodhāneti, ­samuc­chedaṭ­ṭhena khaye ñāṇaṃ samodhāneti, paṭippas­sad­dhaṭ­ṭhena anuppāde ñāṇaṃ samodhāneti, chandaṃ mūlaṭṭhena samodhāneti, manasikāraṃ samuṭṭhā­naṭ­ṭhena samodhāneti, phassaṃ ­samo­dhānaṭ­ṭhena samodhāneti, vedanaṃ samo­sara­ṇaṭ­ṭhena samodhāneti, samādhiṃ pamukhaṭṭhena samodhāneti, satiṃ ādhipa­teyyaṭ­ṭhena samodhāneti, paññaṃ tadutta­raṭ­ṭhena samodhāneti, vimuttiṃ sāraṭṭhena samodhāneti, amatogadhaṃ nibbānaṃ pari­yosānaṭ­ṭhena samodhāneti. Ayaṃ puggalo ime dhamme imasmiṃ ārammaṇe samodhāneti. Tena vuccati—“dhamme samodhānetī”ti.</p>
<p><a class="sc" id="83"></a><a class="ms" id="p_26Ps_939"></a><strong>Gocarañca pajānātī</strong>ti yaṃ tassa ārammaṇaṃ, taṃ tassa gocaraṃ. Yaṃ tassa gocaraṃ, taṃ tassa ārammaṇaṃ <strong>pajānātī</strong>ti puggalo. Pajānanā paññā. <strong>Saman</strong>ti ārammaṇassa upaṭṭhānaṃ samaṃ, cittassa avikkhepo samaṃ, cittassa adhiṭṭhānaṃ samaṃ, cittassa vodānaṃ samaṃ. <strong>Attho</strong>ti anavajjaṭṭho niklesaṭṭho vodānaṭṭho paramaṭṭho. <strong>Paṭivijjhatī</strong>ti ārammaṇassa upaṭṭhānaṭṭhaṃ paṭivijjhati, cittassa avikkhepaṭṭhaṃ paṭivijjhati, cittassa adhiṭṭhā­naṭ­ṭhaṃ paṭivijjhati, cittassa vodānaṭṭhaṃ paṭivijjhati. Tena vuccati—“samatthañca paṭivijjhatī”ti. (1)</p>
<p><a class="sc" id="84"></a><a class="pts" id="pts1.183"></a><a class="ms" id="p_26Ps_940"></a><a class="msdiv" id="msdiv169"></a>Kathaṃ rassaṃ assasanto “rassaṃ assasāmī”ti pajānāti, rassaṃ passasanto “rassaṃ passasāmī”ti pajānāti? Rassaṃ assāsaṃ ittarasaṅkhāte assasati, rassaṃ passāsaṃ ittarasaṅkhāte passasati, rassaṃ assāsapassāsaṃ ittarasaṅkhāte assasatipi passasatipi. Rassaṃ assāsapassāsaṃ ittarasaṅkhāte assasatopi passasatopi chando uppajjati. Chandavasena tato sukhumataraṃ rassaṃ assāsaṃ ittarasaṅkhāte assasati. Chandavasena tato sukhumataraṃ rassaṃ passāsaṃ ittarasaṅkhāte passasati. Chandavasena tato sukhumataraṃ rassaṃ assāsapassāsaṃ ittarasaṅkhāte assasatipi passasatipi. Chandavasena tato sukhumataraṃ rassaṃ assāsapassāsaṃ ittarasaṅkhāte assasatopi passasatopi pāmojjaṃ uppajjati. Pāmojjavasena tato sukhumataraṃ rassaṃ assāsaṃ ittarasaṅkhāte assasati, pāmojjavasena tato sukhumataraṃ rassaṃ passāsaṃ ittarasaṅkhāte passasati, pāmojjavasena tato sukhumataraṃ rassaṃ assāsapassāsaṃ ittarasaṅkhāte assasatipi passasatipi. Pāmojjavasena tato sukhumataraṃ rassaṃ assāsapassāsaṃ ittarasaṅkhāte assasatopi passasatopi rassā assāsapassāsā cittaṃ vivattati, upekkhā saṇṭhāti. Imehi navahākārehi rassā assāsapassāsā kāyo upaṭṭhānaṃ sati anupassanā ñāṇaṃ. Kāyo upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena taṃ kāyaṃ anupassati. Tena vuccati—“kāye kāyānupas­sanā­sati­paṭṭhā­na­bhāvanā”ti.</p>
<p><a class="sc" id="85"></a><a class="ms" id="p_26Ps_941"></a><strong>Anupassatī</strong>ti kathaṃ taṃ kāyaṃ anupassati … pe … evaṃ taṃ kāyaṃ anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Rassaṃ assāsa­passā­sa­vasena cittassa ekaggataṃ avikkhepaṃ pajānato viditā vedanā uppajjanti … pe … rassaṃ assāsa­passā­sa­vasena cittassa ekaggataṃ avikkhepaṃ pajānanto indriyāni samodhāneti … pe … tena vuccati—“samatthañca paṭivijjhatī”ti. (2)</p>
<p><a class="sc" id="86"></a><a class="ms" id="p_26Ps_942"></a><a class="msdiv" id="msdiv170"></a>Kathaṃ “sabba­kā­yapaṭi­saṃ­vedī assasissāmī”ti sikkhati, “sabba­kā­yapaṭi­saṃ­vedī passasissāmī”ti sikkhati? <strong>Kāyo</strong>ti dve kāyā—nāmakāyo ca rūpakāyo ca. Katamo nāmakāyo? Vedanā, saññā, cetanā, phasso, manasikāro, nāmañca nāmakāyo ca, ye ca vuccanti cittasaṅkhārā—ayaṃ nāmakāyo. Katamo rūpakāyo? Cattāro ca mahābhūtā, catunnañca mahābhūtānaṃ upādāyarūpaṃ, assāso ca passāso ca, nimittañca upanibandhanā, ye ca vuccanti kāyasaṅkhārā—ayaṃ rūpakāyo.</p>
<p><a class="sc" id="87"></a><a class="ms" id="p_26Ps_943"></a>Kathaṃ te kāyā paṭividitā honti? Dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena te kāyā paṭividitā honti. Dīghaṃ passāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena te kāyā paṭividitā honti. Rassaṃ assāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena te kāyā paṭividitā honti. Rassaṃ passāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena te kāyā paṭividitā honti.</p>
<p><a class="sc" id="88"></a><a class="pts" id="pts1.184"></a><a class="ms" id="p_26Ps_944"></a>Āvajjato te kāyā paṭividitā honti, pajānato te kāyā paṭividitā honti, passato te kāyā paṭividitā honti, paccavekkhato te kāyā paṭividitā honti, cittaṃ adhiṭṭhahato te kāyā paṭividitā honti, saddhāya adhimuccato te kāyā paṭividitā honti, vīriyaṃ paggaṇhato te kāyā paṭividitā honti, satiṃ upaṭṭhāpayato te kāyā paṭividitā honti, cittaṃ samādahato te kāyā paṭividitā honti, paññāya pajānato te kāyā paṭividitā honti, abhiññeyyaṃ abhijānato te kāyā paṭividitā honti, pariññeyyaṃ parijānato te kāyā paṭividitā honti, pahātabbaṃ pajahato te kāyā paṭividitā honti, bhāvetabbaṃ bhāvayato te kāyā paṭividitā honti, sacchikātabbaṃ sacchikaroto te kāyā paṭividitā honti. Evaṃ te kāyā paṭividitā honti. Sabba­kā­yapaṭi­saṃ­vedī assāsapassāsā kāyo upaṭṭhānaṃ sati anupassanā ñāṇaṃ. Kāyo upaṭṭhānaṃ, no sati. Sati upaṭṭhānañceva sati ca. Tāya satiyā tena ñāṇena taṃ kāyaṃ anupassati. Tena vuccati—“kāye kāyānupas­sanā­sati­paṭṭhā­na­bhāvanā”ti.</p>
<p><a class="sc" id="89"></a><a class="ms" id="p_26Ps_945"></a><strong>Anupassatī</strong>ti kathaṃ taṃ kāyaṃ anupassati … pe … evaṃ taṃ kāyaṃ anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā.</p>
<p><a class="sc" id="90"></a><a class="ms" id="p_26Ps_946"></a>Sabba­kā­yapaṭi­saṃ­vedī <span class="var" title="assāsapassāsā (s1-3)" id="note176">assāsa­passā­sā­naṃ</span> saṃvaraṭṭhena sīlavisuddhi, avik­khepaṭ­ṭhena cittavisuddhi, dassanaṭṭhena diṭṭhivisuddhi. Yo tattha saṃvaraṭṭho, ayaṃ adhisīlasikkhā. Yo tattha avikkhepaṭṭho, ayaṃ adhi­citta­sikkhā. Yo tattha dassanaṭṭho, ayaṃ adhipañ­ñā­sikkhā. Imā tisso sikkhāyo āvajjanto sikkhati, jānanto sikkhati, passanto sikkhati, paccavekkhanto sikkhati, cittaṃ adhiṭṭhahanto sikkhati, saddhāya adhimuccanto sikkhati, vīriyaṃ paggaṇhanto sikkhati, satiṃ upaṭṭhapento sikkhati, cittaṃ samādahanto sikkhati, paññāya pajānanto sikkhati, abhiññeyyaṃ abhijānanto sikkhati, pariññeyyaṃ parijānanto sikkhati, pahātabbaṃ pajahanto sikkhati, bhāvetabbaṃ bhāvento sikkhati, sacchikātabbaṃ sacchikaronto sikkhati.</p>
<p><a class="sc" id="91"></a><a class="ms" id="p_26Ps_947"></a>Sabba­kā­yapaṭi­saṃ­vedī assāsa­passā­sa­vasena cittassa ekaggataṃ avikkhepaṃ pajānato viditā vedanā uppajjanti … pe … sabba­kā­yapaṭi­saṃ­vedī assāsa­passā­sa­vasena cittassa ekaggataṃ avikkhepaṃ pajānanto indriyāni samodhāneti … pe … tena vuccati— “samatthañca paṭivijjhatī”ti. (3)</p>
<p><a class="sc" id="92"></a><a class="ms" id="p_26Ps_948"></a><a class="msdiv" id="msdiv171"></a>Kathaṃ “passambhayaṃ kāyasaṅkhāraṃ assasissāmī”ti sikkhati, “passambhayaṃ kāyasaṅkhāraṃ passasissāmī”ti sikkhati? Katamo kāyasaṅkhāro? Dīghaṃ assāsā kāyikā. Ete dhammā kāyapaṭibaddhā kāyasaṅkhārā. Te kāyasaṅkhāre passambhento nirodhento vūpasamento sikkhati. Dīghaṃ passāsā kāyikā. Ete dhammā kāyapaṭibaddhā kāyasaṅkhārā. Te kāyasaṅkhāre passambhento nirodhento vūpasamento sikkhati. Rassaṃ assāsā rassaṃ passāsā. Sabba­kā­yapaṭi­saṃ­vedī assāsā sabba­kā­yapaṭi­saṃ­vedī passāsā kāyikā. Ete dhammā kāyapaṭibaddhā kāyasaṅkhārā. Te kāyasaṅkhāre passambhento nirodhento vūpasamento sikkhati.</p>
<p><a class="sc" id="93"></a><a class="pts" id="pts1.185"></a><a class="ms" id="p_26Ps_949"></a>Yathārūpehi kāyasaṅkhārehi yā kāyassa ānamanā vinamanā sannamanā paṇamanā iñjanā phandanā calanā pakampanā—passambhayaṃ kāyasaṅkhāraṃ assasissāmīti sikkhati, passambhayaṃ kāyasaṅkhāraṃ passasissāmīti sikkhati. Yathārūpehi kāyasaṅkhārehi yā kāyassa na ānamanā na vinamanā na sannamanā na paṇamanā aniñjanā aphandanā acalanā akampanā santaṃ sukhumaṃ passambhayaṃ kāyasaṅkhāraṃ assasissāmīti sikkhati, passambhayaṃ kāyasaṅkhāraṃ passasissāmīti sikkhati.</p>
<p><a class="sc" id="94"></a><a class="ms" id="p_26Ps_950"></a>Iti kira “passambhayaṃ kāyasaṅkhāraṃ assasissāmī”ti sikkhati, “passambhayaṃ kāyasaṅkhāraṃ passasissāmī”ti sikkhati. Evaṃ sante vātūpaladdhiyā ca pabhāvanā na hoti, assāsa­passā­sā­nañca pabhāvanā na hoti, ānāpānassatiyā ca pabhāvanā na hoti, ānā­pā­nassa­ti­samā­dhissa ca pabhāvanā na hoti; na ca naṃ taṃ samāpattiṃ paṇḍitā samāpajjantipi vuṭṭhahantipi.</p>
<p><a class="sc" id="95"></a><a class="pts" id="pts1.186"></a><a class="ms" id="p_26Ps_951"></a>Iti kira “passambhayaṃ kāyasaṅkhāraṃ assasissāmī”ti sikkhati, “passambhayaṃ kāyasaṅkhāraṃ passasissāmī”ti sikkhati. Evaṃ sante vātūpaladdhiyā ca pabhāvanā hoti, assāsa­passā­sā­nañca pabhāvanā hoti, ānāpānassatiyā ca pabhāvanā hoti. Ānā­pā­nassa­ti­samā­dhissa ca pabhāvanā hoti; tañca naṃ samāpattiṃ paṇḍitā samāpajjantipi vuṭṭhahantipi. Yathā kathaṃ viya? Seyyathāpi kaṃse ākoṭite paṭhamaṃ oḷārikā saddā pavattanti. Oḷārikānaṃ saddānaṃ nimittaṃ suggahitattā suma­nasika­tattā sūpadhāritattā niruddhepi oḷārike sadde, atha pacchā sukhumakā saddā pavattanti. Sukhumakānaṃ saddānaṃ nimittaṃ suggahitattā suma­nasika­tattā sūpadhāritattā niruddhepi sukhumake sadde, atha pacchā sukhuma­sadda­nimit­tā­ramma­ṇa­tāpi cittaṃ pavattati. Evamevaṃ paṭhamaṃ oḷārikā assāsapassāsā pavattanti; oḷārikānaṃ assāsa­passā­sā­naṃ nimittaṃ suggahitattā suma­nasika­tattā sūpadhāritattā niruddhepi oḷārike assāsapassāse, atha pacchā sukhumakā assāsapassāsā pavattanti. Sukhumakānaṃ assāsa­passā­sā­naṃ nimittaṃ suggahitattā suma­nasika­tattā sūpadhāritattā niruddhepi sukhumake assāsapassāse, atha pacchā sukhuma­ka­assā­sa­passā­sā­naṃ nimit­tā­ramma­ṇa­tāpi cittaṃ na vikkhepaṃ gacchati.</p>
<p><a class="sc" id="96"></a><a class="ms" id="p_26Ps_952"></a>Evaṃ sante vātūpaladdhiyā ca pabhāvanā hoti, assāsa­passā­sā­nañca pabhāvanā hoti, ānāpānassatiyā ca pabhāvanā hoti, ānā­pā­nassa­ti­samā­dhissa ca pabhāvanā hoti; tañca naṃ samāpattiṃ paṇḍitā samāpajjantipi vuṭṭhahantipi. Passambhayaṃ kāyasaṅkhāraṃ assāsapassāsā kāyo upaṭṭhānaṃ sati anupassanā ñāṇaṃ. Kāyo upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena taṃ kāyaṃ anupassati. Tena vuccati—“kāye kāyānupas­sanā­sati­paṭṭhā­na­bhāvanā”ti.</p>
<p><a class="sc" id="97"></a><a class="ms" id="p_26Ps_953"></a><strong>Anupassatī</strong>ti kathaṃ taṃ kāyaṃ anupassati … pe … evaṃ taṃ kāyaṃ anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Passambhayaṃ kāyasaṅkhāraṃ, assāsa­passā­sā­naṃ saṃvaraṭṭhena sīlavisuddhi, avik­khepaṭ­ṭhena cittavisuddhi, dassanaṭṭhena diṭṭhivisuddhi. Yo tattha saṃvaraṭṭho, ayaṃ adhisīlasikkhā; yo tattha avikkhepaṭṭho, ayaṃ adhi­citta­sikkhā; yo tattha dassanaṭṭho ayaṃ adhipañ­ñā­sikkhā. Imā tisso sikkhāyo āvajjanto sikkhati … pe … sacchikātabbaṃ sacchikaronto sikkhati, passambhayaṃ kāyasaṅkhāraṃ assāsa­passā­sa­vasena cittassa ekaggataṃ avikkhepaṃ pajānato viditā vedanā uppajjanti … pe … passambhayaṃ kāyasaṅkhāraṃ assāsa­passā­sa­vasena cittassa ekaggataṃ avikkhepaṃ pajānanto indriyāni samodhāneti … pe … tena vuccati—“samatthañca paṭivijjhatī”ti. (4)</p>
<p><a class="sc" id="98"></a><a class="ms" id="p_26Ps_954"></a>Aṭṭha anu­passa­nā­ñāṇāni, aṭṭha ca upaṭṭhā­nā­nus­satiyo, cattāri suttan­tika­vatthūni kāye kāyānu­passa­nāya.</p>
<p class="endsutta"><a class="ms" id="p_26Ps_955"></a>Bhāṇavāro.</p>
<h3>1.3.5.2. Dutiya­catuk­ka­niddesa</h3>
<p><a class="sc" id="99"></a><a class="pts" id="pts1.187"></a><a class="ms" id="p_26Ps_956"></a><a class="msdiv" id="msdiv172"></a>Kathaṃ “pīti­paṭi­saṃ­vedī assasissāmī”ti sikkhati “pīti­paṭi­saṃ­vedī passasissāmī”ti sikkhati? Katamā pīti? Dīghaṃ assāsavasena cittassa ekaggataṃ avikkhepaṃ pajānato uppajjati pīti pāmojjaṃ. Yā pīti pāmojjaṃ āmodanā pamodanā hāso pahāso vitti odagyaṃ attamanatā cittassa. Dīghaṃ passāsavasena cittassa ekaggataṃ avikkhepaṃ pajānato uppajjati pīti pāmojjaṃ … pe … rassaṃ assāsavasena, rassaṃ passāsavasena, sabba­kā­yapaṭi­saṃ­vedī assāsavasena, sabba­kā­yapaṭi­saṃ­vedī passāsavasena, passambhayaṃ kāyasaṅkhāraṃ assāsavasena, passambhayaṃ kāyasaṅkhāraṃ passāsavasena cittassa ekaggataṃ avikkhepaṃ pajānato uppajjati pīti pāmojjaṃ. Yā pīti pāmojjaṃ āmodanā pamodanā hāso pahāso vitti odagyaṃ attamanatā cittassa—ayaṃ pīti.</p>
<p><a class="sc" id="100"></a><a class="ms" id="p_26Ps_957"></a>Kathaṃ sā pīti paṭividitā hoti? Dīghaṃ assāsa­passā­sa­vasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena sā pīti paṭividitā hoti. Dīghaṃ passāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena sā pīti paṭividitā hoti. Rassaṃ assāsavasena … pe … rassaṃ passāsavasena … sabba­kā­yapaṭi­saṃ­vedī assāsavasena … sabba­kā­yapaṭi­saṃ­vedī passāsavasena … passambhayaṃ kāyasaṅkhāraṃ assāsavasena … passambhayaṃ kāyasaṅkhāraṃ passāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena sā pīti paṭividitā hoti. Āvajjato sā pīti paṭividitā hoti, jānato … passato … paccavekkhato … cittaṃ adhiṭṭhahato … saddhāya adhimuccato … vīriyaṃ paggaṇhato … satiṃ upaṭṭhāpayato … cittaṃ samādahato … paññāya pajānato … abhiññeyyaṃ abhijānato … pariññeyyaṃ parijānato … pahātabbaṃ pajahato … bhāvetabbaṃ bhāvayato … sacchikātabbaṃ sacchikaroto sā pīti paṭividitā hoti. Evaṃ sā pīti paṭividitā hoti.</p>
<p><a class="sc" id="101"></a><a class="ms" id="p_26Ps_958"></a>Pīti­paṭi­saṃ­vedī assāsa­passā­sa­vasena vedanā upaṭṭhānaṃ sati anupassanā ñāṇaṃ. Vedanā upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena taṃ vedanaṃ anupassati. Tena vuccati—“vedanāsu vedanā­nu­passa­nā­sati­paṭṭhā­na­bhāvanā”ti.</p>
<p><a class="sc" id="102"></a><a class="ms" id="p_26Ps_959"></a><strong>Anupassatī</strong>ti kathaṃ taṃ vedanaṃ anupassati? Aniccato anupassati … pe … evaṃ taṃ vedanaṃ anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Pīti­paṭi­saṃ­vedī assāsa­passā­sā­naṃ saṃvaraṭṭhena sīlavisuddhi … pe … pīti­paṭi­saṃ­vedī assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (1)</p>
<p><a class="sc" id="103"></a><a class="pts" id="pts1.188"></a><a class="ms" id="p_26Ps_960"></a><a class="msdiv" id="msdiv173"></a>Kathaṃ “sukha­paṭi­saṃ­vedī assasissāmī”ti sikkhati, “sukha­paṭi­saṃ­vedī passasissāmī”ti sikkhati? <strong>Sukhan</strong>ti dve sukhāni—kāyikañca sukhaṃ, cetasikañca sukhaṃ. Katamaṃ kāyikaṃ sukhaṃ? Yaṃ kāyikaṃ sātaṃ kāyikaṃ sukhaṃ, kāya­samphas­sa­jaṃ sātaṃ sukhaṃ vedayitaṃ, kāya­samphas­sajā sātā sukhā vedanā—idaṃ kāyikaṃ sukhaṃ. Katamaṃ cetasikaṃ sukhaṃ? Yaṃ cetasikaṃ sātaṃ cetasikaṃ sukhaṃ, ceto­samphas­sa­jaṃ sātaṃ sukhaṃ vedayitaṃ, ceto­samphas­sajā sātā sukhā vedanā—idaṃ cetasikaṃ sukhaṃ.</p>
<p><a class="sc" id="104"></a><a class="ms" id="p_26Ps_961"></a>Kathaṃ te sukhā paṭividitā honti? Dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena te sukhā paṭividitā honti. Dīghaṃ passāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena te sukhā paṭividitā honti … pe … sacchikātabbaṃ sacchikaroto te sukhā paṭividitā honti. Evaṃ te sukhā paṭividitā honti. Sukha­paṭi­saṃ­vedī assāsa­passā­sa­vasena vedanā upaṭṭhānaṃ sati anupassanā ñāṇaṃ. Vedanā upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena taṃ vedanaṃ anupassati. Tena vuccati—“vedanāsu vedanā­nu­passa­nā­sati­paṭṭhā­na­bhāvanā”ti.</p>
<p><a class="sc" id="105"></a><a class="ms" id="p_26Ps_962"></a><strong>Anupassatī</strong>ti kathaṃ taṃ vedanaṃ anupassati. Aniccato anupassati … pe … evaṃ taṃ vedanaṃ anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Sukha­paṭi­saṃ­vedī assāsa­passā­sā­naṃ saṃvaraṭṭhena sīlavisuddhi … pe … sukha­paṭi­saṃ­vedī assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (2)</p>
<p><a class="sc" id="106"></a><a class="ms" id="p_26Ps_963"></a><a class="msdiv" id="msdiv174"></a>Kathaṃ “citta­saṅ­khā­ra­paṭi­saṃ­vedī assasissāmī”ti sikkhati, “citta­saṅ­khā­ra­paṭi­saṃ­vedī passasissāmī”ti sikkhati? Katamo cittasaṅkhāro? Dīghaṃ assāsavasena saññā ca vedanā ca cetasikā—ete dhammā cit­tapaṭi­baddhā cittasaṅkhārā. Dīghaṃ passāsavasena saññā ca vedanā ca cetasikā—ete dhammā cit­tapaṭi­baddhā cittasaṅkhārā … pe … sukha­paṭi­saṃ­vedī assāsavasena … sukha­paṭi­saṃ­vedī passāsavasena saññā ca vedanā ca cetasikā—ete dhammā cit­tapaṭi­baddhā cittasaṅkhārā—ayaṃ cittasaṅkhāro.</p>
<p><a class="sc" id="107"></a><a class="pts" id="pts1.189"></a><a class="ms" id="p_26Ps_964"></a>Kathaṃ te cittasaṅkhārā paṭividitā honti? Dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena te cittasaṅkhārā paṭividitā honti. Dīghaṃ passāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena te cittasaṅkhārā paṭividitā honti … pe … sacchikātabbaṃ sacchikaroto te cittasaṅkhārā paṭividitā honti. Evaṃ te cittasaṅkhārā paṭividitā honti. Citta­saṅ­khā­ra­paṭi­saṃ­vedī assāsa­passā­sa­vasena vedanā upaṭṭhānaṃ sati anupassanā ñāṇaṃ vedanā upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena taṃ vedanaṃ anupassati. Tena vuccati—“vedanāsu vedanā­nu­passa­nā­sati­paṭṭhā­na­bhāvanā”ti.</p>
<p><a class="sc" id="108"></a><a class="ms" id="p_26Ps_965"></a><strong>Anupassatī</strong>ti kathaṃ taṃ vedanaṃ anupassati? Aniccato anupassati … pe … evaṃ taṃ vedanaṃ anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Citta­saṅ­khā­ra­paṭi­saṃ­vedī assāsa­passā­sā­naṃ saṃvaraṭṭhena sīlavisuddhi … pe … citta­saṅ­khā­ra­paṭi­saṃ­vedī assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (3)</p>
<p><a class="sc" id="109"></a><a class="ms" id="p_26Ps_966"></a><a class="msdiv" id="msdiv175"></a>Kathaṃ “passambhayaṃ cittasaṅkhāraṃ assasissāmī”ti sikkhati, “passambhayaṃ cittasaṅkhāraṃ passasissāmī”ti sikkhati? Katamo cittasaṅkhāro? Dīghaṃ assāsavasena saññā ca vedanā ca cetasikā—ete dhammā cit­tapaṭi­baddhā cittasaṅkhārā. Te cittasaṅkhāre passambhento nirodhento vūpasamento sikkhati. Dīghaṃ passāsavasena saññā ca vedanā ca cetasikā—ete dhammā cit­tapaṭi­baddhā cittasaṅkhārā. Te cittasaṅkhāre passambhento nirodhento vūpasamento sikkhati. Citta­saṅ­khā­ra­paṭi­saṃ­vedī assāsavasena … citta­saṅ­khā­ra­paṭi­saṃ­vedī passāsavasena saññā ca vedanā ca cetasikā—ete dhammā cit­tapaṭi­baddhā cittasaṅkhārā. Te cittasaṅkhāre passambhento nirodhento vūpasamento sikkhati. Passambhayaṃ cittasaṅkhāraṃ assāsa­passā­sa­vasena vedanā upaṭṭhānaṃ sati anupassanā ñāṇaṃ. Vedanā upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena taṃ vedanaṃ anupassati. Tena vuccati—“vedanāsu vedanā­nu­passa­nā­sati­paṭṭhā­na­bhāvanā”ti.</p>
<p><a class="sc" id="110"></a><a class="ms" id="p_26Ps_967"></a><strong>Anupassatī</strong>ti kathaṃ taṃ vedanaṃ anupassati … pe … evaṃ taṃ vedanaṃ anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Passambhayaṃ cittasaṅkhāraṃ assāsa­passā­sā­naṃ saṃvaraṭṭhena sīlavisuddhi … pe … passambhayaṃ cittasaṅkhāraṃ assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (4)</p>
<p><a class="sc" id="111"></a><a class="ms" id="p_26Ps_968"></a>Aṭṭha anu­passa­nā­ñāṇāni aṭṭha ca upaṭṭhā­nā­nus­satiyo cattāri suttan­tika­vatthūni vedanāsu veda­nānu­passa­nāya.</p>
<h3>1.3.5.3. Tatiya­catuk­ka­niddesa</h3>
<p><a class="sc" id="112"></a><a class="pts" id="pts1.190"></a><a class="ms" id="p_26Ps_969"></a><a class="msdiv" id="msdiv176"></a>Kathaṃ “cit­tapaṭi­saṃ­vedī assasissāmī”ti sikkhati, “cit­tapaṭi­saṃ­vedī passasissāmī”ti sikkhati? Katamaṃ taṃ cittaṃ? Dīghaṃ assāsavasena viññāṇaṃ cittaṃ. Yaṃ cittaṃ mano mānasaṃ hadayaṃ paṇḍaraṃ mano manāyatanaṃ manindriyaṃ viññāṇaṃ viññā­ṇak­khan­dho tajjā mano­viñ­ñā­ṇa­dhātu. Dīghaṃ passāsavasena … pe … passambhayaṃ cittasaṅkhāraṃ assāsavasena … passambhayaṃ cittasaṅkhāraṃ passāsavasena viññāṇaṃ cittaṃ. Yaṃ cittaṃ mano mānasaṃ hadayaṃ paṇḍaraṃ mano manāyatanaṃ manindriyaṃ viññāṇaṃ viññā­ṇak­khan­dho tajjā mano­viñ­ñā­ṇa­dhātu—idaṃ cittaṃ.</p>
<p><a class="sc" id="113"></a><a class="ms" id="p_26Ps_970"></a>Kathaṃ taṃ cittaṃ paṭividitaṃ hoti? Dīghaṃ assāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena taṃ cittaṃ paṭividitaṃ hoti. Dīghaṃ passāsavasena cittassa ekaggataṃ avikkhepaṃ pajānato sati upaṭṭhitā hoti. Tāya satiyā tena ñāṇena taṃ cittaṃ paṭividitaṃ hoti … pe … sacchikātabbaṃ sacchikaroto taṃ cittaṃ paṭividitaṃ hoti. Evaṃ taṃ cittaṃ paṭividitaṃ hoti. Cit­tapaṭi­saṃ­vedī assāsa­passā­sa­vasena viññāṇaṃ cittaṃ upaṭṭhānaṃ sati anupassanā ñāṇaṃ. Cittaṃ upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena taṃ cittaṃ anupassati. Tena vuccati—“citte cit­tānupas­sanā­sati­paṭṭhā­na­bhāvanā”ti.</p>
<p><a class="sc" id="114"></a><a class="ms" id="p_26Ps_971"></a><strong>Anupassatī</strong>ti kathaṃ taṃ cittaṃ anupassati … pe … evaṃ taṃ cittaṃ anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Cit­tapaṭi­saṃ­vedī assāsa­passā­sā­naṃ saṃvaraṭṭhena sīlavisuddhi … pe … cit­tapaṭi­saṃ­vedī assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (1)</p>
<p><a class="sc" id="115"></a><a class="ms" id="p_26Ps_972"></a><a class="msdiv" id="msdiv177"></a>Kathaṃ “abhippamodayaṃ cittaṃ assasissāmī”ti sikkhati, “abhippamodayaṃ cittaṃ passasissāmī”ti sikkhati? Katamo cittassa abhippamodo? Dīghaṃ assāsavasena cittassa ekaggataṃ avikkhepaṃ pajānato uppajjati cittassa abhippamodo. Yā cittassa āmodanā pamodanā hāso pahāso vitti odagyaṃ attamanatā cittassa. Dīghaṃ assāsa­passā­sa­vasena cittassa ekaggataṃ avikkhepaṃ pajānato uppajjati cittassa abhippamodo. Yā cittassa āmodanā pamodanā hāso pahāso vitti odagyaṃ attamanatā cittassa … pe … cit­tapaṭi­saṃ­vedī assāsavasena … cit­tapaṭi­saṃ­vedī passāsavasena cittassa ekaggataṃ avikkhepaṃ pajānato uppajjati cittassa abhippamodo. Yā cittassa āmodanā pamodanā hāso pahāso vitti odagyaṃ attamanatā cittassa—ayaṃ cittassa abhippamodo. Abhippamodayaṃ cittaṃ assāsa­passā­sa­vasena viññāṇaṃ cittaṃ upaṭṭhānaṃ sati anupassanā ñāṇaṃ. Cittaṃ upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena taṃ cittaṃ anupassati. Tena vuccati—“citte cit­tānupas­sanā­sati­paṭṭhā­na­bhāvanā”ti.</p>
<p><a class="sc" id="116"></a><a class="ms" id="p_26Ps_973"></a><strong>Anupassatī</strong>ti kathaṃ taṃ cittaṃ anupassati … pe … evaṃ taṃ cittaṃ anupassatīti. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Abhippamodayaṃ cittaṃ assāsa­passā­sā­naṃ saṃvaraṭṭhena sīlavisuddhi … pe … abhippamodayaṃ cittaṃ assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (2)</p>
<p><a class="sc" id="117"></a><a class="pts" id="pts1.191"></a><a class="ms" id="p_26Ps_974"></a><a class="msdiv" id="msdiv178"></a>Kathaṃ “samādahaṃ cittaṃ assasissāmī”ti sikkhati, “samādahaṃ cittaṃ passasissāmī”ti sikkhati? <span class="var" title="katamañca samādhindriyaṃ (s1-3)" id="note177">Katamo samādhi</span>? Dīghaṃ assāsavasena cittassa ekaggatā avikkhepo samādhi, yā cittassa ṭhiti saṇṭhiti <span class="var" title="adhiṭṭhiti (s1-3)" id="note178">avaṭṭhiti</span> avisāhāro avikkhepo <span class="var" title="avi­sāha­ta­mānasatā (s1-3, pts1, mr)" id="note179">avi­sāha­ṭa­mānasatā</span> samatho samādhindriyaṃ samādhibalaṃ sammāsamādhi. Dīghaṃ passāsavasena cittassa ekaggatā avikkhepo samādhi … pe … samādahaṃ cittaṃ assāsavasena … pe … samādahaṃ cittaṃ passāsavasena cittassa ekaggatā avikkhepo samādhi. Yā cittassa ṭhiti saṇṭhiti avaṭṭhiti avisāhāro avikkhepo avi­sāha­ṭa­mānasatā samatho samādhindriyaṃ samādhibalaṃ sammāsamādhi—ayaṃ samādhi. Samādahaṃ cittaṃ assāsa­passā­sa­vasena viññāṇaṃ cittaṃ upaṭṭhānaṃ sati anupassanā ñāṇaṃ. Cittaṃ upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena taṃ cittaṃ anupassati. Tena vuccati—“citte cit­tānupas­sanā­sati­paṭṭhā­na­bhāvanā”ti.</p>
<p><a class="sc" id="118"></a><a class="ms" id="p_26Ps_975"></a><strong>Anupassatī</strong>ti kathaṃ taṃ cittaṃ anupassati … pe … evaṃ taṃ cittaṃ anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Samādahaṃ cittaṃ assāsa­passā­sā­naṃ saṃvaraṭṭhena sīlavisuddhi … pe … samādahaṃ cittaṃ assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (3)</p>
<p><a class="sc" id="119"></a><a class="ms" id="p_26Ps_976"></a><a class="msdiv" id="msdiv179"></a>Kathaṃ “vimocayaṃ cittaṃ assasissāmī”ti sikkhati, “vimocayaṃ cittaṃ passasissāmī”ti sikkhati? “Rāgato vimocayaṃ cittaṃ assasissāmī”ti sikkhati, “rāgato vimocayaṃ cittaṃ passasissāmī”ti sikkhati. “Dosato vimocayaṃ cittaṃ assasissāmī”ti sikkhati, “dosato vimocayaṃ cittaṃ passasissāmī”ti sikkhati. “Mohato vimocayaṃ cittaṃ assasissāmī”ti sikkhati … pe … mānato vimocayaṃ cittaṃ … diṭṭhiyā vimocayaṃ cittaṃ … vicikicchāya vimocayaṃ cittaṃ … thinato vimocayaṃ cittaṃ … uddhaccato vimocayaṃ cittaṃ … ahirikato vimocayaṃ cittaṃ … “anottappato vimocayaṃ cittaṃ assasissāmī”ti sikkhati, “anottappato vimocayaṃ cittaṃ passasissāmī”ti sikkhati. Vimocayaṃ cittaṃ assāsa­passā­sa­vasena viññāṇaṃ cittaṃ upaṭṭhānaṃ sati … pe ….</p>
<p><a class="sc" id="120"></a><a class="ms" id="p_26Ps_977"></a><strong>Anupassatī</strong>ti kathaṃ taṃ cittaṃ anupassati … pe … evaṃ taṃ cittaṃ anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Vimocayaṃ cittaṃ assāsa­passā­sā­naṃ saṃvaraṭṭhena sīlavisuddhi … pe … vimocayaṃ cittaṃ assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (4)</p>
<p><a class="sc" id="121"></a><a class="ms" id="p_26Ps_978"></a>Aṭṭha anu­passa­nā­ñāṇāni aṭṭha ca upaṭṭhā­nā­nus­satiyo cattāri suttan­tika­vatthūni citte cit­tānupas­sanāya.</p>
<h3>1.3.5.4. Catut­tha­catuk­ka­niddesa</h3>
<p><a class="sc" id="122"></a><a class="pts" id="pts1.192"></a><a class="ms" id="p_26Ps_979"></a><a class="msdiv" id="msdiv180"></a>Kathaṃ “aniccānupassī assasissāmī”ti sikkhati, “aniccānupassī passasissāmī”ti sikkhati? <strong>Aniccan</strong>ti kiṃ aniccaṃ? Pañcakkhandhā aniccā. Kenaṭṭhena aniccā? Uppā­davayaṭ­ṭhena aniccā. Pañcannaṃ khandhānaṃ udayaṃ passanto kati lakkhaṇāni passati, vayaṃ passanto kati lakkhaṇāni passati, udayabbayaṃ passanto kati lakkhaṇāni passati? Pañcannaṃ khandhānaṃ udayaṃ passanto pañcavīsati lakkhaṇāni passati, vayaṃ passanto pañcavīsati lakkhaṇāni passati. Pañcannaṃ khandhānaṃ udayabbayaṃ passanto imāni paññāsa lakkhaṇāni passati.</p>
<p><a class="sc" id="123"></a><a class="ms" id="p_26Ps_980"></a>“Rūpe aniccānupassī assasissāmī”ti sikkhati, “rūpe aniccānupassī passasissāmī”ti sikkhati. “Vedanāya … pe … saññāya … saṅkhāresu … viññāṇe … cakkhusmiṃ … pe … jarāmaraṇe aniccānupassī assasissāmī”ti sikkhati, “jarāmaraṇe aniccānupassī passasissāmī”ti sikkhati. Aniccānupassī assāsa­passā­sa­vasena dhammā upaṭṭhānaṃ sati anupassanā ñāṇaṃ. Dhammā upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena te dhamme anupassati. Tena vuccati—“dhammesu dhammā­nu­passa­nā­sati­paṭṭhā­na­bhāvanā”ti.</p>
<p><a class="sc" id="124"></a><a class="ms" id="p_26Ps_981"></a><strong>Anupassatī</strong>ti kathaṃ te dhamme anupassati … pe … evaṃ te dhamme anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Aniccānupassī assāsa­passā­sā­naṃ saṃvaraṭṭhena sīlavisuddhi … pe … aniccānupassī assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (1)</p>
<p><a class="sc" id="125"></a><a class="ms" id="p_26Ps_982"></a>Kathaṃ “virāgānupassī assasissāmī”ti sikkhati, “virāgānupassī passasissāmī”ti sikkhati? Rūpe ādīnavaṃ disvā rūpavirāge chandajāto hoti saddhādhimutto, cittañcassa svādhiṭṭhitaṃ. “Rūpe virāgānupassī assasissāmī”ti sikkhati, “rūpe virāgānupassī passasissāmī”ti sikkhati. Vedanāya … pe … saññāya … saṅkhāresu … viññāṇe … cakkhusmiṃ … pe … jarāmaraṇe ādīnavaṃ disvā jarā­maraṇa­virāge chandajāto hoti saddhādhimutto, cittañcassa svādhiṭṭhitaṃ. “Jarāmaraṇe virāgānupassī assasissāmī”ti sikkhati, “jarāmaraṇe virāgānupassī passasissāmī”ti sikkhati. Virāgānupassī assāsa­passā­sa­vasena dhammā upaṭṭhānaṃ sati anupassanā ñāṇaṃ. Dhammā upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena te dhamme anupassati. Tena vuccati—“dhammesu dhammā­nu­passa­nā­sati­paṭṭhā­na­bhāvanā”ti.</p>
<p><a class="sc" id="126"></a><a class="ms" id="p_26Ps_983"></a><strong>Anupassatī</strong>ti kathaṃ te dhamme anupassati … pe … evaṃ te dhamme anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Virāgānupassī assāsa­passā­sā­naṃ saṃvaraṭṭhena sīlavisuddhi … pe … virāgānupassī assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (2)</p>
<p><a class="sc" id="127"></a><a class="ms" id="p_26Ps_984"></a>Kathaṃ “nirodhānupassī assasissāmī”ti sikkhati, “nirodhānupassī passasissāmī”ti sikkhati? Rūpe ādīnavaṃ disvā rūpanirodhe chandajāto hoti saddhādhimutto, cittañcassa svādhiṭṭhitaṃ. “Rūpe nirodhānupassī assasissāmī”ti sikkhati, “rūpe nirodhānupassī passasissāmī”ti sikkhati. Vedanāya … pe … saññāya … saṅkhāresu … viññāṇe … cakkhusmiṃ … pe … jarāmaraṇe ādīnavaṃ disvā jarā­maraṇa­nirodhe chandajāto hoti saddhādhimutto, cittañcassa svādhiṭṭhitaṃ. “Jarāmaraṇe nirodhānupassī assasissāmī”ti sikkhati, “jarāmaraṇe nirodhānupassī passasissāmī”ti sikkhati.</p>
<p><a class="sc" id="128"></a><a class="ms" id="p_26Ps_985"></a><a class="msdiv" id="msdiv181"></a>Katihākārehi avijjāya ādīnavo hoti? Katihākārehi avijjā nirujjhati? Pañcahākārehi avijjāya ādīnavo hoti. Aṭṭhahākārehi avijjā nirujjhati.</p>
<p><a class="sc" id="129"></a><a class="pts" id="pts1.193"></a><a class="ms" id="p_26Ps_986"></a>Katamehi pañcahākārehi avijjāya ādīnavo hoti? Aniccaṭṭhena avijjāya ādīnavo hoti, dukkhaṭṭhena avijjāya ādīnavo hoti, anattaṭṭhena avijjāya ādīnavo hoti, santāpaṭṭhena avijjāya ādīnavo hoti, vipari­ṇāmaṭ­ṭhena avijjāya ādīnavo hoti— imehi pañcahākārehi avijjāya ādīnavo hoti.</p>
<p><a class="sc" id="130"></a><a class="ms" id="p_26Ps_987"></a>Katamehi aṭṭhahākārehi avijjā nirujjhati? Nidāna­niro­dhena avijjā nirujjhati, samuda­ya­niro­dhena avijjā nirujjhati, jātinirodhena avijjā nirujjhati, <span class="var" title="āhāranirodhena (s1-3)" id="note180">pabha­va­niro­dhena</span> avijjā nirujjhati, hetunirodhena avijjā nirujjhati, pac­ca­ya­niro­dhena avijjā nirujjhati, ñāṇuppādena avijjā nirujjhati, nirodhu­paṭṭhā­nena avijjā nirujjhati—imehi aṭṭhahākārehi avijjā nirujjhati. Imehi pañcahākārehi avijjāya ādīnavaṃ disvā—imehi aṭṭhahākārehi avijjānirodhe chandajāto hoti saddhādhimutto, cittañcassa svādhiṭṭhitaṃ. “Avijjāya nirodhānupassī assasissāmī”ti sikkhati, “avijjāya nirodhānupassī passasissāmī”ti sikkhati.</p>
<p><a class="sc" id="131"></a><a class="ms" id="p_26Ps_988"></a>Katihākārehi saṅkhāresu ādīnavo hoti, katihākārehi saṅkhārā nirujjhanti … pe … katihākārehi viññāṇe ādīnavo hoti, katihākārehi viññāṇaṃ nirujjhati … katihākārehi nāmarūpe ādīnavo hoti, katihākārehi nāmarūpaṃ nirujjhati … katihākārehi saḷāyatane ādīnavo hoti, katihākārehi saḷāyatanaṃ nirujjhati … katihākārehi phasse ādīnavo hoti, katihākārehi phasso nirujjhati … katihākārehi vedanāya ādīnavo hoti, katihākārehi vedanā nirujjhati … katihākārehi taṇhāya ādīnavo hoti, katihākārehi taṇhā nirujjhati … katihākārehi upādāne ādīnavo hoti, katihākārehi upādānaṃ nirujjhati … katihākārehi bhave ādīnavo hoti, katihākārehi bhavo nirujjhati … katihākārehi jātiyā ādīnavo hoti, katihākārehi jāti nirujjhati … katihākārehi jarāmaraṇe ādīnavo hoti, katihākārehi jarāmaraṇaṃ nirujjhati? Pañcahākārehi jarāmaraṇe ādīnavo hoti, aṭṭhahākārehi jarāmaraṇaṃ nirujjhati.</p>
<p><a class="sc" id="132"></a><a class="pts" id="pts1.194"></a><a class="ms" id="p_26Ps_989"></a>Katamehi pañcahākārehi jarāmaraṇe ādīnavo hoti? Aniccaṭṭhena jarāmaraṇe ādīnavo hoti, dukkhaṭṭhena … pe … anattaṭṭhena … pe … santāpaṭṭhena … pe … vipari­ṇāmaṭ­ṭhena jarāmaraṇe ādīnavo hoti—imehi pañcahākārehi jarāmaraṇe ādīnavo hoti.</p>
<p><a class="sc" id="133"></a><a class="ms" id="p_26Ps_990"></a>Katamehi aṭṭhahākārehi jarāmaraṇaṃ nirujjhati? Nidāna­niro­dhena jarāmaraṇaṃ nirujjhati, samuda­ya­niro­dhena … pe … jātinirodhena … pe … <span class="var" title="bhavanirodhena (si, s1-3)" id="note181">pabha­va­niro­dhena</span> … hetunirodhena … pac­ca­ya­niro­dhena … ñāṇuppādena … pe … nirodhu­paṭṭhā­nena jarāmaraṇaṃ nirujjhati—imehi aṭṭhahākārehi jarāmaraṇaṃ nirujjhati. Imehi pañcahākārehi jarāmaraṇe ādīnavaṃ disvā imehi aṭṭhahākārehi jarā­maraṇa­nirodhe chandajāto hoti saddhādhimutto, cittañcassa svādhiṭṭhitaṃ. “Jarāmaraṇe nirodhānupassī assasissāmī”ti sikkhati, “jarāmaraṇe nirodhānupassī passasissāmī”ti sikkhati. Nirodhānupassī assāsa­passā­sa­vasena dhammā upaṭṭhānaṃ sati anupassanā ñāṇaṃ. Dhammā upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena te dhamme anupassati. Tena vuccati—“dhammesu dhammā­nu­passa­nā­sati­paṭṭhā­na­bhāvanā”ti.</p>
<p><a class="sc" id="134"></a><a class="ms" id="p_26Ps_991"></a><strong>Anupassatī</strong>ti kathaṃ te dhamme anupassati … pe … evaṃ te dhamme anupassati. <strong>Bhāvanā</strong>ti catasso bhāvanā … pe … āsevanaṭṭhena bhāvanā. Nirodhānupassī assāsa­passā­sā­naṃ saṃvaraṭṭhena sīlavisuddhi … pe … nirodhānupassī assāsa­passā­sa­vasena cittassa ekaggataṃ avikkhepaṃ pajānato … pe … pajānanto indriyāni samodhāneti. Tena vuccati—“samatthañca paṭivijjhatī”ti. (3)</p>
<p><a class="sc" id="135"></a><a class="ms" id="p_26Ps_992"></a><a class="msdiv" id="msdiv182"></a>Kathaṃ “paṭi­nissag­gā­nu­passī assasissāmī”ti sikkhati, “paṭi­nissag­gā­nu­passī passasissāmī”ti sikkhati? <strong>Paṭinissaggā</strong>ti dve paṭinissaggā—paric­cā­ga­paṭi­nissaggo ca ­pak­khan­dana­paṭi­nissaggo ca. Rūpaṃ pariccajatīti—paric­cā­ga­paṭi­nissaggo. Rūpanirodhe nibbāne cittaṃ pakkhandatīti—­pak­khan­dana­paṭi­nissaggo. “Rūpe paṭi­nissag­gā­nu­passī assasissāmī”ti sikkhati, “rūpe paṭi­nissag­gā­nu­passī passasissāmī”ti sikkhati. Vedanaṃ … pe … saññaṃ … saṅkhāre … viññāṇaṃ … cakkhuṃ … pe … jarāmaraṇaṃ pariccajatīti—paric­cā­ga­paṭi­nissaggo. Jarā­maraṇa­nirodhe nibbāne cittaṃ pakkhandatīti—­pak­khan­dana­paṭi­nissaggo. “Jarāmaraṇe paṭi­nissag­gā­nu­passī assasissāmī”ti sikkhati, “jarāmaraṇe paṭi­nissag­gā­nu­passī passasissāmī”ti sikkhati. Paṭi­nissag­gā­nu­passī assāsa­passā­sa­vasena dhammā upaṭṭhānaṃ sati anupassanā ñāṇaṃ. Dhammā upaṭṭhānaṃ, no sati; sati upaṭṭhānañceva sati ca. Tāya satiyā tena ñāṇena te dhamme anupassati. Tena vuccati—“dhammesu dhammā­nu­passa­nā­sati­paṭṭhā­na­bhāvanā”ti.</p>
<p><a class="sc" id="136"></a><a class="ms" id="p_26Ps_993"></a><strong>Anupassatī</strong>ti kathaṃ te dhamme anupassati? Aniccato anupassati, no niccato … pe … paṭinissajjati, no ādiyati. Aniccato anupassanto niccasaññaṃ pajahati … pe … paṭi­nissaj­janto ādānaṃ pajahati. Evaṃ te dhamme anupassati. <strong>Bhāvanā</strong>ti catasso bhāvanā. Tattha jātānaṃ dhammānaṃ anativat­ta­naṭ­ṭhena bhāvanā … pe … āsevanaṭṭhena bhāvanā. Paṭi­nissag­gā­nu­passī assāsa­passā­sā­naṃ saṃvaraṭṭhena sīlavisuddhi, avik­khepaṭ­ṭhena cittavisuddhi, dassanaṭṭhena diṭṭhivisuddhi. Yo tattha saṃvaraṭṭho, ayaṃ adhisīlasikkhā; yo tattha avikkhepaṭṭho, ayaṃ adhi­citta­sikkhā; yo tattha dassanaṭṭho, ayaṃ adhipañ­ñā­sikkhā—imā tisso sikkhāyo āvajjanto sikkhati jānanto sikkhati … pe … sacchikātabbaṃ sacchikaronto sikkhati.</p>
<p><a class="sc" id="137"></a><a class="ms" id="p_26Ps_994"></a>Paṭi­nissag­gā­nu­passī assāsa­passā­sa­vasena cittassa ekaggataṃ avikkhepaṃ pajānato viditā vedanā uppajjanti, viditā upaṭṭhahanti, viditā abbhatthaṃ gacchanti … pe … paṭi­nissag­gā­nu­passī assāsa­passā­sa­vasena cittassa ekaggataṃ avikkhepaṃ pajānanto indriyāni samodhāneti gocarañca pajānāti samatthañca paṭivijjhati; balāni samodhāneti … bojjhaṅge samodhāneti … maggaṃ samodhāneti … dhamme samodhāneti gocarañca pajānāti samatthañca paṭivijjhati.</p>
<p><a class="sc" id="138"></a><a class="ms" id="p_26Ps_995"></a><strong>Indriyāni samodhānetī</strong>ti kathaṃ indriyāni samodhāneti? Adhi­mokkhaṭ­ṭhena saddhindriyaṃ samodhāneti … pe … tena vuccati—“samatthañca paṭivijjhatī”ti. (4)</p>
<p><a class="sc" id="139"></a><a class="ms" id="p_26Ps_996"></a>Aṭṭha anupassane ñāṇāni aṭṭha ca upaṭṭhā­nā­nus­satiyo cattāri suttan­tika­vatthūni dhammesu dham­mānu­passa­nāya. Imāni bāttiṃsa satokārissa ñāṇāni.</p>
<p class="endsutta"><a class="ms" id="p_26Ps_997"></a>Sato­kāri­ñāṇa­niddeso pañcamo.</p>
<h2>1.3.6. Ñāṇarā­si­chakka­niddesa</h2>
<p><a class="sc" id="140"></a><a class="ms" id="p_26Ps_998"></a><a class="msdiv" id="msdiv183"></a>Katamāni catuvīsati samādhivasena ñāṇāni? Dīghaṃ assāsavasena cittassa ekaggatā avikkhepo samādhi, dīghaṃ passāsavasena cittassa ekaggatā avikkhepo samādhi … pe … vimocayaṃ cittaṃ assāsavasena cittassa ekaggatā avikkhepo samādhi, vimocayaṃ cittaṃ passāsavasena cittassa ekaggatā avikkhepo samādhi. Imāni catuvīsati samādhivasena ñāṇāni. (1)</p>
<p><a class="sc" id="141"></a><a class="pts" id="pts1.195"></a><a class="ms" id="p_26Ps_999"></a>Katamāni dvesattati vipassa­nā­vasena ñāṇāni? Dīghaṃ assāsaṃ aniccato anu­passa­naṭ­ṭhena vipassanā, dukkhato anu­passa­naṭ­ṭhena vipassanā, anattato anu­passa­naṭ­ṭhena vipassanā, dīghaṃ passāsaṃ aniccato anu­passa­naṭ­ṭhena vipassanā, dukkhato anu­passa­naṭ­ṭhena vipassanā, anattato anu­passa­naṭ­ṭhena vipassanā … pe … vimocayaṃ cittaṃ assāsaṃ, vimocayaṃ cittaṃ passāsaṃ aniccato anu­passa­naṭ­ṭhena vipassanā, dukkhato anu­passa­naṭ­ṭhena vipassanā, anattato anu­passa­naṭ­ṭhena vipassanā. Imāni dvesattati vipassa­nā­vasena ñāṇāni. (2)</p>
<p><a class="sc" id="142"></a><a class="ms" id="p_26Ps_1000"></a>Katamāni aṭṭha nibbidāñāṇāni? Aniccānupassī assasaṃ yathābhūtaṃ jānāti passatīti—nibbidāñāṇaṃ, aniccānupassī passasaṃ yathābhūtaṃ jānāti passatīti— nibbidāñāṇaṃ … pe … paṭi­nissag­gā­nu­passī assasaṃ yathābhūtaṃ jānāti passatīti— nibbidāñāṇaṃ, paṭi­nissag­gā­nu­passī passasaṃ yathābhūtaṃ jānāti passatīti— nibbidāñāṇaṃ. Imāni aṭṭha nibbidāñāṇāni. (3)</p>
<p><a class="sc" id="143"></a><a class="ms" id="p_26Ps_1001"></a>Katamāni aṭṭha nibbidānulome ñāṇāni? Aniccānupassī assasaṃ bhaya­tu­paṭṭhāne paññā nibbidānulome ñāṇaṃ, aniccānupassī passasaṃ bhaya­tu­paṭṭhāne paññā nibbidānulome ñāṇaṃ … pe … paṭi­nissag­gā­nu­passī assasaṃ bhaya­tu­paṭṭhāne paññā nibbidānulome ñāṇaṃ, paṭi­nissag­gā­nu­passī passasaṃ bhaya­tu­paṭṭhāne paññā nibbidānulome ñāṇaṃ—imāni aṭṭha nibbidānulome ñāṇāni. (4)</p>
<p><a class="sc" id="144"></a><a class="ms" id="p_26Ps_1002"></a>Katamāni aṭṭha nibbidā­pa­ṭippas­sad­dhi­ñāṇāni? Aniccānupassī assasaṃ paṭisaṅkhā santiṭṭhanā paññā nibbidā­pa­ṭippas­sad­dhi­ñāṇaṃ, aniccānupassī passasaṃ paṭisaṅkhā santiṭṭhanā paññā nibbidā­pa­ṭippas­sad­dhi­ñāṇaṃ … pe … paṭi­nissag­gā­nu­passī assasaṃ paṭisaṅkhā santiṭṭhanā paññā nibbidā­pa­ṭippas­sad­dhi­ñāṇaṃ, paṭi­nissag­gā­nu­passī passasaṃ paṭisaṅkhā santiṭṭhanā paññā nibbidā­pa­ṭippas­sad­dhi­ñāṇaṃ—imāni aṭṭha nibbidā­pa­ṭippas­sad­dhi­ñāṇāni. (5)</p>
<p><a class="sc" id="145"></a><a class="pts" id="pts1.196"></a><a class="ms" id="p_26Ps_1003"></a>Katamāni ekavīsati vimuttisukhe ñāṇāni? Sotā­patti­mag­gena sakkā­ya­diṭṭhiyā pahīnattā samucchinnattā uppajjati vimuttisukhe ñāṇaṃ, vicikicchāya pahīnattā samucchinnattā uppajjati vimuttisukhe ñāṇaṃ, sīlab­bata­parāmā­sassa … pe … diṭ­ṭhā­nusa­yassa, vici­kicchā­nusa­yassa pahīnattā samucchinnattā uppajjati vimuttisukhe ñāṇaṃ, sakadā­gāmi­mag­gena oḷārikassa, ­kāmarā­ga­sañño­janassa … pe … paṭi­gha­sañño­janassa, oḷārikassa ­kāmarā­gā­nusa­yassa, paṭi­ghā­nusa­yassa pahīnattā samucchinnattā uppajjati vimuttisukhe ñāṇaṃ, anāgāmimaggena anusahagatassa ­kāmarā­ga­sañño­janassa … pe … paṭi­gha­sañño­janassa, anusahagatassa ­kāmarā­gā­nusa­yassa, paṭi­ghā­nusa­yassa pahīnattā samucchinnattā uppajjati vimuttisukhe ñāṇaṃ, arahat­ta­mag­gena, rūparāgassa … pe … arūparāgassa, mānassa, uddhaccassa, avijjāya, mānānusayassa, bhava­rā­gā­nusa­yassa, avij­jā­nusa­yassa pahīnattā samucchinnattā uppajjati vimuttisukhe ñāṇaṃ. Imāni ekavīsati vimuttisukhe ñāṇāni. Soḷasa­vatthu­kaṃ ānā­pā­nassa­ti­samā­dhiṃ bhāvayato samadhikāni imāni dve ñāṇasatāni uppajjanti. (6)</p>
<p class="endsutta"><a class="ms" id="p_26Ps_1004"></a><span class="var" title="ānāpānakathā (s1-3, pts1, mr)" id="note182">Ānā­pā­nassa­ti­kathā</span> niṭṭhitā.</p>
</article>
<aside id="metaarea">
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, 2005. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<p>Prepared for SuttaCentral by <span class="editor">Blake Walshe</span> and <span class="editor">Bhikkhu Sujato</span>.</p></aside>
</section>
</div>
</body>
</html>
