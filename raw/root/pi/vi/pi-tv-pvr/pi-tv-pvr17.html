<!DOCTYPE html>
<html>
<head>
<meta charset="UTF-8">
<meta name="description" content="Pali text from the Mahāsaṅgīti Tipiṭaka Buddhavasse 2500">
<title></title>
</head>
<body>
<div id="text" lang="pi">
<section class="sutta" id="pi-tv-pvr17">
<article>
<div class="hgroup">
<p class="division">Parivāra</p>
<h1>Upālipañcaka</h1>
</div>
<h2>1. Anissitavagga</h2>
<p><a class="sc" id="1"></a><a class="pts-vp-pi" id="pts-vp-pi5.180"></a><a class="ms" id="p_5V_1939"></a><a class="msdiv" id="msdiv417"></a>Tena samayena buddho bhagavā sāvatthiyaṃ viharati jetavane anātha­piṇḍi­kassa ārāme. Atha kho āyasmā upāli yena bhagavā tenupasaṅkami; upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā upāli bhagavantaṃ etadavoca—“katihi nu kho, bhante, aṅgehi samannāgatena bhikkhunā yāvajīvaṃ nānissitena vatthabban”ti?</p>
<p><a class="sc" id="2"></a><a class="ms" id="p_5V_1940"></a>“Pañcahupāli, aṅgehi samannāgatena bhikkhunā yāvajīvaṃ nānissitena vatthabbaṃ. Katamehi pañcahi? Uposathaṃ na jānāti, uposathakammaṃ na jānāti, pātimokkhaṃ na jānāti, pāti­mok­khuddesaṃ na jānāti, ūnapañcavasso hoti—imehi kho, upāli, pañcahaṅgehi samannāgatena bhikkhunā yāvajīvaṃ nānissitena vatthabbaṃ. Pañcahupāli, aṅgehi samannāgatena bhikkhunā yāvajīvaṃ anissitena vatthabbaṃ. Katamehi pañcahi? Uposathaṃ jānāti, uposathakammaṃ jānāti, pātimokkhaṃ jānāti, pāti­mok­khuddesaṃ jānāti, pañcavasso vā hoti ati­reka­pañca­vasso vā—imehi kho, upāli, pañcahaṅgehi samannāgatena bhikkhunā yāvajīvaṃ anissitena vatthabbaṃ.</p>
<p><a class="sc" id="3"></a><a class="ms" id="p_5V_1941"></a>Aparehipi, upāli, pañcahaṅgehi samannāgatena bhikkhunā yāvajīvaṃ nānissitena vatthabbaṃ. Katamehi pañcahi? Pavāraṇaṃ na jānāti, pavāraṇākammaṃ na jānāti, pātimokkhaṃ na jānāti, pāti­mok­khuddesaṃ na jānāti, ūnapañcavasso hoti—imehi kho, upāli, pañcahaṅgehi samannāgatena bhikkhunā yāvajīvaṃ nānissitena vatthabbaṃ. Pañcahupāli, aṅgehi samannāgatena bhikkhunā yāvajīvaṃ anissitena vatthabbaṃ. Katamehi pañcahi? Pavāraṇaṃ jānāti, pavāraṇākammaṃ jānāti, pātimokkhaṃ jānāti, pāti­mok­khuddesaṃ jānāti, pañcavasso vā hoti ati­reka­pañca­vasso vā—imehi kho, upāli, pañcahaṅgehi samannāgatena bhikkhunā yāvajīvaṃ anissitena vatthabbaṃ.</p>
<p><a class="sc" id="4"></a><a class="ms" id="p_5V_1942"></a>Aparehipi, upāli, pañcahaṅgehi samannāgatena bhikkhunā yāvajīvaṃ nānissitena vatthabbaṃ. Katamehi pañcahi? Āpattānāpattiṃ na jānāti, lahukagarukaṃ āpattiṃ na jānāti, sāvase­sā­nava­sesaṃ āpattiṃ na jānāti, duṭṭhul­lā­duṭṭhul­laṃ āpattiṃ na jānāti, ūnapañcavasso hoti—imehi kho, upāli, pañcahaṅgehi samannāgatena bhikkhunā yāvajīvaṃ nānissitena vatthabbaṃ. Pañcahupāli, aṅgehi samannāgatena bhikkhunā yāvajīvaṃ anissitena vatthabbaṃ. Katamehi pañcahi? Āpattānāpattiṃ jānāti, lahukagarukaṃ āpattiṃ jānāti, sāvase­sā­nava­sesaṃ āpattiṃ jānāti, duṭṭhul­lā­duṭṭhul­laṃ āpattiṃ jānāti, pañcavasso vā hoti ati­reka­pañca­vasso vā— imehi kho, upāli, pañcahaṅgehi samannāgatena bhikkhunā yāvajīvaṃ anissitena vatthabbaṃ”.</p>
<p><a class="sc" id="5"></a><a class="pts-vp-pi" id="pts-vp-pi5.181"></a><a class="ms" id="p_5V_1943"></a><a class="msdiv" id="msdiv418"></a>“Katihi nu kho, bhante, aṅgehi samannāgatena bhikkhunā na upasam­pā­detab­baṃ, na nissayo dātabbo, na sāmaṇero upaṭṭhāpetabbo”ti?</p>
<p><a class="sc" id="6"></a><a class="ms" id="p_5V_1944"></a>“Pañcahupāli, aṅgehi samannāgatena bhikkhunā na upasam­pā­detab­baṃ, na nissayo dātabbo, na sāmaṇero upaṭṭhāpetabbo. Katamehi pañcahi? Na paṭibalo hoti antevāsiṃ vā saddhivihāriṃ vā gilānaṃ upaṭṭhātuṃ vā upaṭṭhāpetuṃ vā, anabhirataṃ vūpakāsetuṃ vā vūpakāsāpetuṃ vā, uppannaṃ kukkuccaṃ dhammato <span class="var" title="imasmiṃ ṭhāne sabbattha \" vinodetu v vinod p dissati vimativinodan mah id="note333">vinodetuṃ</span>, abhidhamme vinetuṃ, abhivinaye vinetuṃ—imehi kho, upāli, pañcahaṅgehi samannāgatena bhikkhunā na upasam­pā­detab­baṃ, na nissayo dātabbo, na sāmaṇero upaṭṭhāpetabbo. Pañcahupāli, aṅgehi samannāgatena bhikkhunā upasam­pā­detab­baṃ, nissayo dātabbo, sāmaṇero upaṭṭhāpetabbo. Katamehi pañcahi? Paṭibalo hoti antevāsiṃ vā saddhivihāriṃ vā gilānaṃ upaṭṭhātuṃ vā upaṭṭhāpetuṃ vā, anabhirataṃ vūpakāsetuṃ vā vūpakāsāpetuṃ vā, uppannaṃ kukkuccaṃ dhammato vinodetuṃ, abhidhamme vinetuṃ, abhivinaye vinetuṃ—imehi kho, upāli, pañcahaṅgehi samannāgatena bhikkhunā upasam­pā­detab­baṃ, nissayo dātabbo, sāmaṇero upaṭṭhāpetabbo.</p>
<p><a class="sc" id="7"></a><a class="ms" id="p_5V_1945"></a>Aparehipi, upāli, pañcahaṅgehi samannāgatena bhikkhunā na upasam­pā­detab­baṃ, na nissayo dātabbo, na sāmaṇero upaṭṭhāpetabbo. Katamehi pañcahi? Na paṭibalo hoti antevāsiṃ vā saddhivihāriṃ vā abhi­samā­cāri­kāya sikkhāya sikkhāpetuṃ, ādib­rahma­cāri­ya­kāya sikkhāya vinetuṃ, adhisīle vinetuṃ, adhicitte vinetuṃ, adhipaññāya vinetuṃ—imehi kho, upāli, pañcahaṅgehi samannāgatena bhikkhunā na upasam­pā­detab­baṃ, na nissayo dātabbo, na sāmaṇero upaṭṭhāpetabbo. Pañcahupāli, aṅgehi samannāgatena bhikkhunā upasam­pā­detab­baṃ, nissayo dātabbo, sāmaṇero upaṭṭhāpetabbo. Katamehi pañcahi? Paṭibalo hoti antevāsiṃ vā saddhivihāriṃ vā abhi­samā­cāri­kāya sikkhāya sikkhāpetuṃ, ādib­rahma­cāri­ya­kāya sikkhāya vinetuṃ, adhisīle vinetuṃ, adhicitte vinetuṃ, adhipaññāya vinetuṃ—imehi kho, upāli, pañcahaṅgehi samannāgatena bhikkhunā upasam­pā­detab­baṃ, nissayo dātabbo, sāmaṇero upaṭṭhāpetabbo”ti.</p>
<p><a class="sc" id="8"></a><a class="ms" id="p_5V_1946"></a><a class="msdiv" id="msdiv419"></a>“Katihi nu kho, bhante, aṅgehi samannāgatassa bhikkhuno kammaṃ kātabban”ti?</p>
<p><a class="sc" id="9"></a><a class="ms" id="p_5V_1947"></a>Pañcahupāli, aṅgehi samannāgatassa bhikkhuno kammaṃ kātabbaṃ. Katamehi pañcahi? Alajjī ca hoti, bālo ca, apakatatto ca, micchādiṭṭhiko ca hoti, ājīvavipanno ca—imehi kho, upāli, pañcahaṅgehi samannāgatassa bhikkhuno kammaṃ kātabbaṃ. (1)</p>
<p><a class="sc" id="10"></a><a class="ms" id="p_5V_1948"></a>“Aparehipi, upāli, pañcahaṅgehi samannāgatassa bhikkhuno kammaṃ kātabbaṃ. Katamehi pañcahi? Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti, micchādiṭṭhiko ca hoti, ājīvavipanno ca—imehi kho, upāli, pañcahaṅgehi samannāgatassa bhikkhuno kammaṃ kātabbaṃ. (2)</p>
<p><a class="sc" id="11"></a><a class="pts-vp-pi" id="pts-vp-pi5.182"></a><a class="ms" id="p_5V_1949"></a>Aparehipi, upāli, pañcahaṅgehi samannāgatassa bhikkhuno kammaṃ kātabbaṃ. Katamehi pañcahi? Kāyikena davena samannāgato hoti, vācasikena davena samannāgato hoti, kāyi­kavāca­sikena davena samannāgato hoti, micchādiṭṭhiko ca hoti, ājīvavipanno ca—imehi kho, upāli, pañcahaṅgehi samannāgatassa bhikkhuno kammaṃ kātabbaṃ. (3)</p>
<p><a class="sc" id="12"></a><a class="ms" id="p_5V_1950"></a>Aparehipi, upāli, pañcahaṅgehi samannāgatassa bhikkhuno kammaṃ kātabbaṃ. Katamehi pañcahi? Kāyikena anācārena samannāgato hoti, vācasikena anācārena samannāgato hoti, kāyi­kavāca­sikena anācārena samannāgato hoti, micchādiṭṭhiko ca hoti, ājīvavipanno ca—imehi kho, upāli, pañcahaṅgehi samannāgatassa bhikkhuno kammaṃ kātabbaṃ. (4)</p>
<p><a class="sc" id="13"></a><a class="ms" id="p_5V_1951"></a>Aparehipi, upāli, pañcahaṅgehi samannāgatassa bhikkhuno kammaṃ kātabbaṃ. Katamehi pañcahi? Kāyikena upaghātikena samannāgato hoti, vācasikena upaghātikena samannāgato hoti, kāyi­kavāca­sikena upaghātikena samannāgato hoti, micchādiṭṭhiko ca hoti, ājīvavipanno ca—imehi kho, upāli, pañcahaṅgehi samannāgatassa bhikkhuno kammaṃ kātabbaṃ. (5)</p>
<p><a class="sc" id="14"></a><a class="ms" id="p_5V_1952"></a>Aparehipi, upāli, pañcahaṅgehi samannāgatassa bhikkhuno kammaṃ kātabbaṃ. Katamehi pañcahi? Kāyikena micchājīvena samannāgato hoti, vācasikena micchājīvena samannāgato hoti, kāyi­kavāca­sikena micchājīvena samannāgato hoti, micchādiṭṭhiko ca hoti, ājīvavipanno ca—imehi kho, upāli, pañcahaṅgehi samannāgatassa bhikkhuno kammaṃ kātabbaṃ. (6)</p>
<p><a class="sc" id="15"></a><a class="ms" id="p_5V_1953"></a>Aparehipi, upāli, pañcahaṅgehi samannāgatassa bhikkhuno kammaṃ kātabbaṃ. Katamehi pañcahi? Āpattiṃ āpanno kammakato upasampādeti, nissayaṃ deti, sāmaṇeraṃ upaṭṭhāpeti, ­bhik­khu­novāda­ka­sam­mutiṃ sādiyati, sammatopi bhikkhuniyo ovadati—imehi kho, upāli, pañcahaṅgehi samannāgatassa bhikkhuno kammaṃ kātabbaṃ. (7)</p>
<p><a class="sc" id="16"></a><a class="ms" id="p_5V_1954"></a>Aparehipi, upāli, pañcahaṅgehi samannāgatassa bhikkhuno kammaṃ kātabbaṃ. Katamehi pañcahi? Yāya āpattiyā saṃghena kammaṃ kataṃ hoti taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ, kammaṃ garahati, kammike garahati—imehi kho, upāli, pañcahaṅgehi samannāgatassa bhikkhuno kammaṃ kātabbaṃ. (8)</p>
<p><a class="sc" id="17"></a><a class="ms" id="p_5V_1955"></a>Aparehipi, upāli, pañcahaṅgehi samannāgatassa bhikkhuno kammaṃ kātabbaṃ. Katamehi pañcahi? Buddhassa avaṇṇaṃ bhāsati, dhammassa avaṇṇaṃ bhāsati, saṃghassa avaṇṇaṃ bhāsati, micchādiṭṭhiko ca hoti, ājīvavipanno ca—imehi kho, upāli, pañcahaṅgehi samannāgatassa bhikkhuno kammaṃ kātabban”ti. (9)</p>
<p class="endsutta"> <a class="sc" id="18"></a><a class="ms" id="p_5V_1956"></a>Anissitavaggo niṭṭhito paṭhamo.</p>
<p class="endsection summary"> <a class="sc" id="19"></a><a class="ms" id="p_5V_1957"></a>Tassuddānaṃ</p>
<blockquote class="uddanagatha">
<p><a class="sc" id="20"></a><a class="ms" id="p_5V_1958"></a>Uposathaṃ pavāraṇaṃ,<br> āpatti ca gilānakaṃ;<br> Abhi­samā­cāra­lajjī ca,<br> adhisīle davena ca.</p>
<p><a class="sc" id="21"></a><a class="ms" id="p_5V_1959"></a>Anācāraṃ upaghāti,<br> micchā āpattimeva ca;<br> Yāyāpattiyā buddhassa,<br> paṭhamo vaggasaṅgahoti.</p>
</blockquote>
<h2>2. Nap­pa­ṭippas­sam­bha­na­vagga</h2>
<p><a class="sc" id="22"></a><a class="ms" id="p_5V_1960"></a><a class="msdiv" id="msdiv420"></a>“Katihi nu kho, bhante, aṅgehi samannāgatassa bhikkhuno kammaṃ nappa­ṭippas­sam­bhetab­ban”ti?</p>
<p><a class="sc" id="23"></a><a class="pts-vp-pi" id="pts-vp-pi5.183"></a><a class="ms" id="p_5V_1961"></a>“Pañcahupāli, aṅgehi samannāgatassa bhikkhuno kammaṃ nappa­ṭippas­sam­bhetab­baṃ. Katamehi pañcahi? Āpattiṃ āpanno kammakato upasampādeti, nissayaṃ deti, sāmaṇeraṃ upaṭṭhāpeti, ­bhik­khu­novāda­ka­sam­mutiṃ sādiyati, sammatopi bhikkhuniyo ovadati—imehi kho, upāli, pañcahaṅgehi samannāgatassa bhikkhuno kammaṃ nappa­ṭippas­sam­bhetab­baṃ. (1)</p>
<p><a class="sc" id="24"></a><a class="ms" id="p_5V_1962"></a>Aparehipi, upāli, pañcahaṅgehi samannāgatassa bhikkhuno kammaṃ nappa­ṭippas­sam­bhetab­baṃ. Katamehi pañcahi? Yāya āpattiyā saṃghena kammaṃ kataṃ hoti taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ, kammaṃ garahati, kammike garahati—imehi kho, upāli, pañcahaṅgehi samannāgatassa bhikkhuno kammaṃ nappa­ṭippas­sam­bhetab­baṃ. (2)</p>
<p><a class="sc" id="25"></a><a class="ms" id="p_5V_1963"></a>Aparehipi, upāli, pañcahaṅgehi samannāgatassa bhikkhuno kammaṃ nappa­ṭippas­sam­bhetab­baṃ. Katamehi pañcahi? Buddhassa avaṇṇaṃ bhāsati, dhammassa avaṇṇaṃ bhāsati, saṃghassa avaṇṇaṃ bhāsati, micchādiṭṭhiko ca hoti, ājīvavipanno ca—imehi kho, upāli, pañcahaṅgehi samannāgatassa bhikkhuno kammaṃ nappa­ṭippas­sam­bhetab­baṃ. (3)</p>
<p><a class="sc" id="26"></a><a class="ms" id="p_5V_1964"></a>Aparehipi, upāli, pañcahaṅgehi samannāgatassa bhikkhuno kammaṃ nappa­ṭippas­sam­bhetab­baṃ. Katamehi pañcahi? Alajjī ca hoti, bālo ca, apakatatto ca, omaddakārako ca hoti, vattesu sikkhāya ca na paripūrakārī—imehi kho, upāli, pañcahaṅgehi samannāgatassa bhikkhuno kammaṃ nappa­ṭippas­sam­bhetab­ban”ti. (4)</p>
<p><a class="sc" id="27"></a><a class="ms" id="p_5V_1965"></a><a class="msdiv" id="msdiv421"></a>“Saṅgā­mā­vaca­rena, bhante, bhikkhunā saṃghaṃ upa­saṅka­man­tena kati dhamme ajjhattaṃ upaṭṭhāpetvā saṃgho upasaṅka­mi­tabbo”ti?</p>
<p><a class="sc" id="28"></a><a class="ms" id="p_5V_1966"></a>“Saṅgā­mā­vaca­rena, upāli, bhikkhunā saṃghaṃ upa­saṅka­man­tena pañca dhamme ajjhattaṃ upaṭṭhāpetvā saṃgho upasaṅka­mi­tabbo. Katame pañca? Saṅgā­mā­vaca­rena, upāli, bhikkhunā saṃghaṃ upa­saṅka­man­tena nīcacittena saṃgho upasaṅka­mi­tabbo, rajo­hara­ṇa­samena cittena, āsanakusalena bhavitabbaṃ ­nissaj­ja­kusa­lena, there bhikkhū anupa­khaj­jan­tena, nave bhikkhū āsanena appaṭi­bāhan­tena yathāpatirūpe āsane nisīditabbaṃ, anānākathikena bhavitabbaṃ ati­racchā­na­ka­thi­kena, sāmaṃ vā dhammo bhāsitabbo, paro vā ajjhesitabbo, ariyo vā tuṇhībhāvo nātimaññitabbo, sace, upāli, saṃgho samag­gakara­ṇīyāni kammāni karoti; tatra ce, upāli, bhikkhuno nakkhamati, api diṭṭhāvikammaṃ katvā ñāpetabbā sāmaggī. Taṃ kissahetu? Māhaṃ saṃghena nānatto assanti. Saṅgā­mā­vaca­renu­pāli, bhikkhunā saṃghaṃ upa­saṅka­man­tena ime pañca dhamme ajjhattaṃ upaṭṭhāpetvā saṃgho upasaṅka­mi­tabbo”ti.</p>
<p><a class="sc" id="29"></a><a class="ms" id="p_5V_1967"></a><a class="msdiv" id="msdiv422"></a>“Katihi nu kho, bhante, aṅgehi samannāgato bhikkhu saṃghe voharanto bahujanaakanto ca hoti bahu­jana­a­manāpo ca bahu­jana­a­rucito cā”ti?</p>
<p><a class="sc" id="30"></a><a class="ms" id="p_5V_1968"></a>“Pañcahupāli, aṅgehi samannāgato bhikkhu saṃghe voharanto bahujanaakanto ca hoti bahu­jana­a­manāpo ca bahujanarucito ca. Katamehi pañcahi? Ussitamantī ca hoti, nissitajappī ca, na ca bhā­sā­nusan­dhi­kusalo hoti, na yathādhamme yathāvinaye yathāpattiyā codetā hoti, na yathādhamme yathāvinaye yathāpattiyā kāretā hoti—imehi kho, upāli, pañcahaṅgehi samannāgato bhikkhu saṃghe voharanto bahujanaakanto ca hoti bahu­jana­a­manāpo ca bahu­jana­a­rucito ca. Pañcahupāli, aṅgehi samannāgato bhikkhu saṃghe voharanto bahujanakanto ca hoti bahujanamanāpo ca bahujanarucito ca. Katamehi pañcahi? Na ussitamantī ca hoti, na nissitajappī ca, bhā­sā­nusan­dhi­kusalo ca hoti, yathādhamme yathāvinaye yathāpattiyā codetā hoti, yathādhamme yathāvinaye yathāpattiyā kāretā hoti— imehi kho, upāli, pañcahaṅgehi samannāgato bhikkhu saṃghe voharanto bahujanakanto ca hoti bahujanamanāpo ca bahujanarucito ca. (1)</p>
<p><a class="sc" id="31"></a><a class="pts-vp-pi" id="pts-vp-pi5.184"></a><a class="ms" id="p_5V_1969"></a>Aparehipi, upāli, pañcahaṅgehi samannāgato bhikkhu saṃghe voharanto bahujanaakanto ca hoti bahu­jana­a­manāpo ca bahu­jana­a­rucito ca. Katamehi pañcahi? Ussādetā ca hoti, apasādetā ca, adhammaṃ gaṇhāti, dhammaṃ paṭibāhati, samphañca bahuṃ bhāsati—imehi kho, upāli, pañcahaṅgehi samannāgato bhikkhu saṃghe voharanto bahujanaakanto ca hoti bahu­jana­a­manāpo ca bahu­jana­a­rucito ca. Pañcahupāli, aṅgehi samannāgato bhikkhu saṃghe voharanto bahujanakanto ca hoti bahujanamanāpo ca bahujanarucito ca. Katamehi pañcahi? Na ussādetā ca hoti, na apasādetā ca, dhammaṃ gaṇhāti, adhammaṃ paṭibāhati, samphañca na bahuṃ bhāsati—imehi kho, upāli, pañcahaṅgehi samannāgato bhikkhu saṃghe voharanto bahujanakanto ca hoti bahujanamanāpo ca bahujanarucito ca. (2)</p>
<p><a class="sc" id="32"></a><a class="ms" id="p_5V_1970"></a>Aparehipi, upāli, pañcahaṅgehi samannāgato bhikkhu saṃghe voharanto bahujanaakanto ca hoti bahu­jana­a­manāpo ca bahu­jana­a­rucito ca. Katamehi pañcahi? Pasayhapavattā hoti, anokāsakammaṃ kāretvā pavattā hoti, na yathādhamme yathāvinaye yathāpattiyā codetā hoti, na yathādhamme yathāvinaye yathāpattiyā kāretā hoti, na yathādiṭṭhiyā byākatā hoti—imehi kho, upāli, pañcahaṅgehi samannāgato bhikkhu saṃghe voharanto bahujanaakanto ca hoti bahu­jana­a­manāpo ca bahu­jana­a­rucito ca. Pañcahupāli, aṅgehi samannāgato bhikkhu saṃghe voharanto bahujanakanto ca hoti bahujanamanāpo ca bahujanarucito ca. Katamehi pañcahi? Na pasayhapavattā hoti, okāsakammaṃ kāretvā pavattā hoti, yathādhamme yathāvinaye yathāpattiyā codetā hoti, yathādhamme yathāvinaye yathāpattiyā kāretā hoti, yathādiṭṭhiyā byākatā hoti—imehi kho, upāli, pañcahaṅgehi samannāgato bhikkhu saṃghe voharanto bahujanakanto ca hoti bahujanamanāpo ca bahujanarucito cā”ti. (3)</p>
<p><a class="sc" id="33"></a><a class="ms" id="p_5V_1971"></a><a class="msdiv" id="msdiv423"></a>“Kati nu kho, bhante, ānisaṃsā vinaya­pariyat­tiyā”ti?</p>
<p><a class="sc" id="34"></a><a class="ms" id="p_5V_1972"></a>“Pañcime, upāli, ānisaṃsā vinaya­pariyat­tiyā. Katame pañca? Attano sīlakkhandho sugutto hoti surakkhito, kukkuc­ca­pakatā­naṃ paṭisaraṇaṃ hoti, visārado saṃghamajjhe voharati, paccatthike sahadhammena suniggahitaṃ niggaṇhāti, sad­dhammaṭ­ṭhitiyā paṭipanno hoti—imehi kho, upāli, pañcānisaṃsā vinaya­pariyat­tiyā”.</p>
<p class="endsutta"> <a class="sc" id="35"></a><a class="ms" id="p_5V_1973"></a>Nap­pa­ṭippas­sam­bha­na­vaggo niṭṭhito dutiyo.</p>
<p class="endsection summary"> <a class="sc" id="36"></a><a class="ms" id="p_5V_1974"></a>Tassuddānaṃ</p>
<blockquote class="uddanagatha">
<p><a class="sc" id="37"></a><a class="ms" id="p_5V_1975"></a>Āpanno yāyavaṇṇañca,<br> alajjī saṅgāmena ca;<br> Ussitā ussādetā ca,<br> pasayha pariyattiyāti.</p>
</blockquote>
<p class="endsutta"> <a class="sc" id="38"></a><a class="ms" id="p_5V_1976"></a>Paṭha­ma­yama­kapaññatti.</p>
<h2>3. Vohāravagga</h2>
<p><a class="sc" id="39"></a><a class="pts-vp-pi" id="pts-vp-pi5.185"></a><a class="ms" id="p_5V_1977"></a><a class="msdiv" id="msdiv424"></a>“Katihi nu kho, bhante, aṅgehi samannāgatena bhikkhunā saṃghe na voharitabban”ti</p>
<p><a class="sc" id="40"></a><a class="ms" id="p_5V_1978"></a>“Pañcahupāli, aṅgehi samannāgatena bhikkhunā saṃghe na voharitabbaṃ. Katamehi pañcahi? Āpattiṃ na jānāti, āpatti­sa­muṭṭhā­naṃ na jānāti, āpattiyā payogaṃ na jānāti, āpattiyā vūpasamaṃ na jānāti, āpattiyā na viniccha­ya­kusalo hoti—imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Āpattiṃ jānāti, āpatti­sa­muṭṭhā­naṃ jānāti, āpattiyā payogaṃ jānāti, āpattiyā vūpasamaṃ jānāti, āpattiyā viniccha­ya­kusalo hoti—imehi kho, upāli, pañcahaṅgehi samannāgatena bhikkhunā saṃghe voharitabbaṃ. (1)</p>
<p><a class="sc" id="41"></a><a class="ms" id="p_5V_1979"></a>Aparehipi, upāli, pañcahaṅgehi samannāgatena bhikkhunā saṃghe na voharitabbaṃ. Katamehi pañcahi? Adhikaraṇaṃ na jānāti, adhika­ra­ṇa­sa­muṭṭhā­naṃ na jānāti, adhikaraṇassa payogaṃ na jānāti, adhikaraṇassa vūpasamaṃ na jānāti, adhikaraṇassa na viniccha­ya­kusalo hoti—imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Adhikaraṇaṃ jānāti, adhika­ra­ṇa­sa­muṭṭhā­naṃ jānāti, adhikaraṇassa payogaṃ jānāti, adhikaraṇassa vūpasamaṃ jānāti, adhikaraṇassa viniccha­ya­kusalo hoti—imehi kho, upāli, pañcahaṅgehi samannāgatena bhikkhunā saṃghe voharitabbaṃ. (2)</p>
<p><a class="sc" id="42"></a><a class="ms" id="p_5V_1980"></a>Aparehipi, upāli, pañcahaṅgehi samannāgatena bhikkhunā saṃghe na voharitabbaṃ. Katamehi pañcahi? Pasayhapavattā hoti, anokāsakammaṃ kāretvā pavattā hoti, na yathādhamme yathāvinaye yathāpattiyā codetā hoti, na yathādhamme yathāvinaye yathāpattiyā kāretā hoti, na yathādiṭṭhiyā byākatā hoti—imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Na pasayhapavattā hoti, okāsakammaṃ kāretvā pavattā hoti, yathādhamme yathāvinaye yathāpattiyā codetā hoti, yathādhamme yathāvinaye yathāpattiyā kāretā hoti, yathādiṭṭhiyā byākatā hoti—imehi kho, upāli, pañcahaṅgehi samannāgatena bhikkhunā saṃghe voharitabbaṃ. (3)</p>
<p><a class="sc" id="43"></a><a class="ms" id="p_5V_1981"></a>Aparehipi, upāli, pañcahaṅgehi samannāgatena bhikkhunā saṃghe na voharitabbaṃ. Katamehi pañcahi? Āpattānāpattiṃ na jānāti, lahukagarukaṃ āpattiṃ na jānāti, sāvase­sā­nava­sesaṃ āpattiṃ na jānāti, duṭṭhul­lā­duṭṭhul­laṃ āpattiṃ na jānāti, sappaṭikammaṃ appaṭikammaṃ āpattiṃ na jānāti—imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Āpattānāpattiṃ jānāti, lahukagarukaṃ āpattiṃ jānāti, sāvase­sā­nava­sesaṃ āpattiṃ jānāti, duṭṭhul­lā­duṭṭhul­laṃ āpattiṃ jānāti, sappaṭikammaṃ appaṭikammaṃ āpattiṃ jānāti— imehi kho, upāli, pañcahaṅgehi samannāgatena bhikkhunā saṃghe voharitabbaṃ. (4)</p>
<p><a class="sc" id="44"></a><a class="pts-vp-pi" id="pts-vp-pi5.186"></a><a class="ms" id="p_5V_1982"></a>Aparehipi, upāli, pañcahaṅgehi samannāgatena bhikkhunā saṃghe na voharitabbaṃ. Katamehi pañcahi? Kammaṃ na jānāti, kammassa karaṇaṃ na jānāti, kammassa vatthuṃ na jānāti, kammassa vattaṃ na jānāti, kammassa vūpasamaṃ na jānāti— imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Kammaṃ jānāti, kammassa karaṇaṃ jānāti, kammassa vatthuṃ jānāti, kammassa vattaṃ jānāti, kammassa vūpasamaṃ jānāti—imehi kho, upāli, pañcahaṅgehi samannāgatena bhikkhunā saṃghe voharitabbaṃ. (5)</p>
<p><a class="sc" id="45"></a><a class="ms" id="p_5V_1983"></a>Aparehipi, upāli, pañcahaṅgehi samannāgatena bhikkhunā saṃghe na voharitabbaṃ. Katamehi pañcahi? Vatthuṃ na jānāti, nidānaṃ na jānāti, paññattiṃ na jānāti, padapac­cā­bhaṭ­ṭhaṃ na jānāti, anusan­dhi­vacana­pathaṃ na jānāti—imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Vatthuṃ jānāti, nidānaṃ jānāti, paññattiṃ jānāti, padapac­cā­bhaṭ­ṭhaṃ jānāti, anusan­dhi­vacana­pathaṃ jānāti—imehi kho, upāli, pañcahaṅgehi samannāgatena bhikkhunā saṃghe voharitabbaṃ. (6)</p>
<p><a class="sc" id="46"></a><a class="ms" id="p_5V_1984"></a>Aparehipi, upāli, pañcahaṅgehi samannāgatena bhikkhunā saṃghe na voharitabbaṃ. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, alajjī ca hoti—imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, lajjī ca hoti—imehi kho, upāli, pañcahaṅgehi samannāgatena bhikkhunā saṃghe voharitabbaṃ. (7)</p>
<p><a class="sc" id="47"></a><a class="ms" id="p_5V_1985"></a>Aparehipi, upāli, pañcahaṅgehi samannāgatena bhikkhunā saṃghe na voharitabbaṃ. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, akusalo ca hoti vinaye—imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, kusalo ca hoti vinaye—imehi kho, upāli, pañcahaṅgehi samannāgatena bhikkhunā saṃghe voharitabbaṃ. (8)</p>
<p><a class="sc" id="48"></a><a class="ms" id="p_5V_1986"></a>Aparehipi, upāli, pañcahaṅgehi samannāgatena bhikkhunā saṃghe na voharitabbaṃ. Katamehi pañcahi? Ñattiṃ na jānāti, ñattiyā karaṇaṃ na jānāti, ñattiyā anussāvanaṃ na jānāti, ñattiyā samathaṃ na jānāti, ñattiyā vūpasamaṃ na jānāti—imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Ñattiṃ jānāti, ñattiyā karaṇaṃ jānāti, ñattiyā anussāvanaṃ jānāti, ñattiyā samathaṃ jānāti, ñattiyā vūpasamaṃ jānāti—imehi kho, upāli, pañcahaṅgehi samannāgatena bhikkhunā saṃghe voharitabbaṃ. (9)</p>
<p><a class="sc" id="49"></a><a class="ms" id="p_5V_1987"></a>Aparehipi, upāli, pañcahaṅgehi samannāgatena bhikkhunā saṃghe na voharitabbaṃ. Katamehi pañcahi? Suttaṃ na jānāti, suttānulomaṃ na jānāti, vinayaṃ na jānāti, vinayānulomaṃ na jānāti, na ca ­ṭhānāṭhā­na­kusalo hoti—imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Suttaṃ jānāti, suttānulomaṃ jānāti, vinayaṃ jānāti, vinayānulomaṃ jānāti, ­ṭhānāṭhā­na­kusalo ca hoti—imehi kho, upāli, pañcahaṅgehi samannāgatena bhikkhunā saṃghe voharitabbaṃ. (10)</p>
<p><a class="sc" id="50"></a><a class="pts-vp-pi" id="pts-vp-pi5.187"></a><a class="ms" id="p_5V_1988"></a>Aparehipi, upāli, pañcahaṅgehi samannāgatena bhikkhunā saṃghe na voharitabbaṃ. Katamehi pañcahi? Dhammaṃ na jānāti, dhammānulomaṃ na jānāti, vinayaṃ na jānāti, vinayānulomaṃ na jānāti, na ca pubbā­para­kusalo hoti—imehi kho, upāli, pañcahaṅgehi samannāgatena bhikkhunā saṃghe na voharitabbaṃ. Pañcahupāli, aṅgehi samannāgatena bhikkhunā saṃghe voharitabbaṃ. Katamehi pañcahi? Dhammaṃ jānāti, dhammānulomaṃ jānāti, vinayaṃ jānāti, vinayānulomaṃ jānāti, pubbā­para­kusalo ca hoti—imehi kho, upāli, pañcahaṅgehi samannāgatena bhikkhunā saṃghe voharitabban”ti. (11)</p>
<p class="endsutta"> <a class="sc" id="51"></a><a class="ms" id="p_5V_1989"></a>Vohāravaggo niṭṭhito tatiyo.</p>
<p class="endsection summary"> <a class="sc" id="52"></a><a class="ms" id="p_5V_1990"></a>Tassuddānaṃ</p>
<blockquote class="uddanagatha">
<p><a class="sc" id="53"></a><a class="ms" id="p_5V_1991"></a>Āpatti adhikaraṇaṃ,<br> pasayhāpatti jānanā;<br> Kammaṃ vatthuṃ alajjī ca,<br> akusalo ca ñattiyā;<br> Suttaṃ na jānāti dhammaṃ,<br> tatiyo vaggasaṅgahoti.</p>
</blockquote>
<h2>4. Diṭ­ṭhāvi­kam­ma­vagga</h2>
<p><a class="sc" id="54"></a><a class="ms" id="p_5V_1992"></a><a class="msdiv" id="msdiv425"></a>“Kati nu kho, bhante, adhammikā diṭṭhāvikammā”ti?</p>
<p><a class="sc" id="55"></a><a class="ms" id="p_5V_1993"></a>“Pañcime, upāli, adhammikā diṭṭhāvikammā. Katame pañca? Anāpattiyā diṭṭhiṃ āvi karoti, ade­sa­nāgā­mi­niyā āpattiyā diṭṭhiṃ āvi karoti, desitāya āpattiyā diṭṭhiṃ āvi karoti, catūhi pañcahi diṭṭhiṃ āvi karoti, mano mānasena diṭṭhiṃ āvi karoti—ime kho, upāli, pañca adhammikā diṭṭhāvikammā.</p>
<p><a class="sc" id="56"></a><a class="ms" id="p_5V_1994"></a>Pañcime, upāli, dhammikā diṭṭhāvikammā. Katame pañca? Āpattiyā diṭṭhiṃ āvi karoti, desanāgāminiyā āpattiyā diṭṭhiṃ āvi karoti, adesitāya āpattiyā diṭṭhiṃ āvi karoti, na catūhi pañcahi diṭṭhiṃ āvi karoti, na mano mānasena diṭṭhiṃ āvi karoti—ime kho, upāli, pañca dhammikā diṭṭhāvikammā.</p>
<p><a class="sc" id="57"></a><a class="ms" id="p_5V_1995"></a>Aparepi, upāli, pañca adhammikā diṭṭhāvikammā. Katame pañca? Nānāsaṃ­vāsa­kassa santike diṭṭhiṃ āvi karoti, nānāsīmāya ṭhitassa santike diṭṭhiṃ āvi karoti, apakatattassa santike diṭṭhiṃ āvi karoti, catūhi pañcahi diṭṭhiṃ āvi karoti, mano mānasena diṭṭhiṃ āvi karoti—ime kho, upāli, pañca adhammikā diṭṭhāvikammā.</p>
<p><a class="sc" id="58"></a><a class="ms" id="p_5V_1996"></a>Pañcime, upāli, dhammikā diṭṭhāvikammā. Katame pañca? Samā­nasaṃ­vāsa­kassa santike diṭṭhiṃ āvi karoti, samānasīmāya ṭhitassa santike diṭṭhiṃ āvi karoti, pakatattassa santike diṭṭhiṃ āvi karoti, na catūhi pañcahi diṭṭhiṃ āvi karoti, na mano mānasena diṭṭhiṃ āvi karoti—ime kho, upāli, pañca dhammikā diṭṭhāvikammā”ti.</p>
<p><a class="sc" id="59"></a><a class="ms" id="p_5V_1997"></a><a class="msdiv" id="msdiv426"></a>“Kati nu kho, bhante, adhammikā paṭiggahā”ti?</p>
<p><a class="sc" id="60"></a><a class="ms" id="p_5V_1998"></a>“Pañcime, upāli, adhammikā paṭiggahā. Katame pañca? Kāyena diyyamānaṃ kāyena appaṭiggahitaṃ, kāyena diyyamānaṃ kāyap­paṭi­bad­dhena appaṭiggahitaṃ, kāyap­paṭi­bad­dhena diyyamānaṃ kāyena appaṭiggahitaṃ, kāyap­paṭi­bad­dhena diyyamānaṃ kāyap­paṭi­bad­dhena appaṭiggahitaṃ, nissaggiyena diyyamānaṃ kāyena vā kāyap­paṭi­bad­dhena vā appaṭiggahitaṃ—ime kho, upāli, pañca adhammikā paṭiggahā.</p>
<p><a class="sc" id="61"></a><a class="ms" id="p_5V_1999"></a>Pañcime, upāli, dhammikā paṭiggahā. Katame pañca? Kāyena diyyamānaṃ kāyena paṭiggahitaṃ, kāyena diyyamānaṃ kāyap­paṭi­bad­dhena paṭiggahitaṃ, kāyap­paṭi­bad­dhena diyyamānaṃ kāyena paṭiggahitaṃ, kāyap­paṭi­bad­dhena diyyamānaṃ kāyap­paṭi­bad­dhena paṭiggahitaṃ, nissaggiyena diyyamānaṃ kāyena vā kāyap­paṭi­bad­dhena vā paṭiggahitaṃ—ime kho, upāli, pañca dhammikā paṭiggahā”ti.</p>
<p><a class="sc" id="62"></a><a class="pts-vp-pi" id="pts-vp-pi5.188"></a><a class="ms" id="p_5V_2000"></a><a class="msdiv" id="msdiv427"></a>“Kati nu kho, bhante, anatirittā”ti?</p>
<p><a class="sc" id="63"></a><a class="ms" id="p_5V_2001"></a>“Pañcime, upāli, anatirittā. Katame pañca? Akappiyakataṃ hoti, appaṭig­gahita­kataṃ hoti anuccā­rita­kataṃ hoti, ahatthapāse kataṃ hoti, alametaṃ sabbanti avuttaṃ hoti—ime kho, upāli, pañca anatirittā.</p>
<p><a class="sc" id="64"></a><a class="ms" id="p_5V_2002"></a>Pañcime, upāli, atirittā. Katame pañca? Kappiyakataṃ hoti, paṭig­gahita­kataṃ hoti, uccāritakataṃ hoti, hatthapāse kataṃ hoti, alametaṃ sabbanti vuttaṃ hoti—ime kho, upāli, pañca atirittā”ti.</p>
<p><a class="sc" id="65"></a><a class="ms" id="p_5V_2003"></a><a class="msdiv" id="msdiv428"></a>“Katihi nu kho, bhante, ākārehi pavāraṇā paññāyatī”ti?</p>
<p><a class="sc" id="66"></a><a class="ms" id="p_5V_2004"></a>“Pañcahupāli, ākārehi pavāraṇā paññāyati. Katamehi pañcahi? Asanaṃ paññāyati, bhojanaṃ paññāyati, hatthapāse ṭhito abhiharati, paṭikkhepo paññāyati—imehi kho, upāli, pañcahākārehi pavāraṇā paññāyatī”ti.</p>
<p><a class="sc" id="67"></a><a class="ms" id="p_5V_2005"></a><a class="msdiv" id="msdiv429"></a>“Kati nu kho, bhante, adhammikā paṭiñ­ñā­ta­karaṇā”ti?</p>
<p><a class="sc" id="68"></a><a class="ms" id="p_5V_2006"></a>“Pañcime, upāli, adhammikā paṭiñ­ñā­ta­karaṇā. Katame pañca? Bhikkhu pārājikaṃ ajjhāpanno hoti, pārājikena codiyamāno saṃghādisesaṃ ajjhāpanno paṭijānāti, taṃ saṃgho saṃghādisesena kāreti, adhammikaṃ paṭiñ­ñā­ta­karaṇaṃ. Bhikkhu pārājikaṃ ajjhāpanno hoti, pārājikena codiyamāno pācittiyaṃ … pe … pāṭidesanīyaṃ … dukkaṭaṃ ajjhāpanno paṭijānāti, taṃ saṃgho dukkaṭena kāreti, adhammikaṃ paṭiñ­ñā­ta­karaṇaṃ. Bhikkhu saṃghādisesaṃ … pe … pācittiyaṃ … pāṭidesanīyaṃ … dukkaṭaṃ ajjhāpanno hoti. Dukkaṭena codiyamāno pārājikaṃ ajjhāpanno paṭijānāti, taṃ saṃgho pārājikena kāreti, adhammikaṃ paṭiñ­ñā­ta­karaṇaṃ. Bhikkhu dukkaṭaṃ ajjhāpanno hoti, dukkaṭena codiyamāno saṃghādisesaṃ … pe … pācittiyaṃ … pāṭidesanīyaṃ ajjhāpanno paṭijānāti, taṃ saṃgho pāṭidesanīyena kāreti— adhammikaṃ paṭiñ­ñā­ta­karaṇaṃ. Ime kho, upāli, pañca adhammikā paṭiñ­ñā­ta­karaṇā.</p>
<p><a class="sc" id="69"></a><a class="ms" id="p_5V_2007"></a>Pañcime, upāli, dhammikā paṭiñ­ñā­ta­karaṇā. Katame pañca? Bhikkhu pārājikaṃ ajjhāpanno hoti, pārājikena codiyamāno pārājikaṃ ajjhāpanno paṭijānāti, taṃ saṃgho pārājikena kāreti, dhammikaṃ paṭiñ­ñā­ta­karaṇaṃ. Bhikkhu saṃghādisesaṃ … pe … pācittiyaṃ … pāṭidesanīyaṃ … dukkaṭaṃ ajjhāpanno hoti, dukkaṭena codiyamāno dukkaṭaṃ ajjhāpanno paṭijānāti, taṃ saṃgho dukkaṭena kāreti, dhammikaṃ paṭiñ­ñā­ta­karaṇaṃ. Ime kho, upāli, pañca dhammikā paṭiñ­ñā­ta­karaṇā”ti.</p>
<p><a class="sc" id="70"></a><a class="pts-vp-pi" id="pts-vp-pi5.189"></a><a class="ms" id="p_5V_2008"></a><a class="msdiv" id="msdiv430"></a>“Katihi nu kho, bhante, aṅgehi samannāgatassa bhikkhuno okāsakammaṃ kārāpentassa nālaṃ okāsakammaṃ kātun”ti?</p>
<p><a class="sc" id="71"></a><a class="ms" id="p_5V_2009"></a>“Pañcahupāli, aṅgehi samannāgatassa bhikkhuno okāsakammaṃ kārāpentassa nālaṃ okāsakammaṃ kātuṃ. Katamehi pañcahi? Alajjī ca hoti, bālo ca, apakatatto ca, cāvanādhippāyo vattā hoti, no vuṭṭhā­nā­dhip­pāyo—imehi kho, upāli, pañcahaṅgehi samannāgatassa bhikkhuno okāsakammaṃ kārāpentassa nālaṃ okāsakammaṃ kātuṃ.</p>
<p><a class="sc" id="72"></a><a class="ms" id="p_5V_2010"></a>Pañcahupāli, aṅgehi samannāgatassa bhikkhuno okāsakammaṃ kārāpentassa alaṃ okāsakammaṃ kātuṃ. Katamehi pañcahi? Lajjī ca hoti, paṇḍito ca, pakatatto ca, vuṭṭhā­nā­dhip­pāyo vattā hoti, no cāvanādhippāyo—imehi kho, upāli, pañcahaṅgehi samannāgatassa bhikkhuno okāsakammaṃ kārāpentassa alaṃ okāsakammaṃ kātun”ti.</p>
<p><a class="sc" id="73"></a><a class="ms" id="p_5V_2011"></a><a class="msdiv" id="msdiv431"></a>“Katihi nu kho, bhante, aṅgehi samannāgatena bhikkhunā saddhiṃ vinayo na sākacchitabbo”ti?</p>
<p><a class="sc" id="74"></a><a class="ms" id="p_5V_2012"></a>“Pañcahupāli, aṅgehi samannāgatena bhikkhunā saddhiṃ vinayo na sākacchitabbo. Katamehi pañcahi? Vatthuṃ na jānāti, nidānaṃ na jānāti, paññattiṃ na jānāti, padapac­cā­bhaṭ­ṭhaṃ na jānāti, anusan­dhi­vacana­pathaṃ na jānāti—imehi kho, upāli, pañcahaṅgehi samannāgatena bhikkhunā saddhiṃ vinayo na sākacchitabbo.</p>
<p><a class="sc" id="75"></a><a class="ms" id="p_5V_2013"></a>Pañcahupāli, aṅgehi samannāgatena bhikkhunā saddhiṃ vinayo sākacchitabbo. Katamehi pañcahi? Vatthuṃ jānāti, nidānaṃ jānāti, paññattiṃ jānāti, padapac­cā­bhaṭ­ṭhaṃ jānāti, anusan­dhi­vacana­pathaṃ jānāti—imehi kho, upāli, pañcahaṅgehi samannāgatena bhikkhunā saddhiṃ vinayo sākacchitabbo”ti.</p>
<p><a class="sc" id="76"></a><a class="ms" id="p_5V_2014"></a><a class="msdiv" id="msdiv432"></a>“Kati nu kho, bhante, pañhāpucchā”ti?</p>
<p><a class="sc" id="77"></a><a class="ms" id="p_5V_2015"></a>“Pañcimā, upāli, pañhāpucchā. Katamā pañca? Mandattā momūhattā pañhaṃ pucchati, pāpiccho icchāpakato pañhaṃ pucchati, paribhavā pañhaṃ pucchati, aññātukāmo pañhaṃ pucchati, sace me pañhaṃ puṭṭho sammadeva byākarissati iccetaṃ kusalaṃ no ce pañhaṃ puṭṭho sammadeva byākarissati ahamassa sammadeva byākarissāmīti pañhaṃ pucchati—imā kho, upāli, pañca pañhāpucchā”ti.</p>
<p><a class="sc" id="78"></a><a class="ms" id="p_5V_2016"></a><a class="msdiv" id="msdiv433"></a>“Kati nu kho, bhante, aññabyākaraṇā”ti?</p>
<p><a class="sc" id="79"></a><a class="ms" id="p_5V_2017"></a>“Pañcime, upāli, aññabyākaraṇā. Katame pañca? Mandattā momūhattā aññaṃ byākaroti, pāpiccho icchāpakato aññaṃ byākaroti, ummādā cittakkhepā aññaṃ byākaroti, adhimānena aññaṃ byākaroti, bhūtaṃ aññaṃ byākaroti—ime kho, upāli, pañca aññabyākaraṇā”ti.</p>
<p><a class="sc" id="80"></a><a class="ms" id="p_5V_2018"></a><a class="msdiv" id="msdiv434"></a>“Kati nu kho, bhante, visuddhiyo”ti?</p>
<p><a class="sc" id="81"></a><a class="ms" id="p_5V_2019"></a>“Pañcimā, upāli, visuddhiyo. Katamā pañca? Nidānaṃ uddisitvā avasesaṃ sutena sāvetabbaṃ ayaṃ paṭhamā visuddhi, nidānaṃ uddisitvā cattāri pārājikāni uddisitvā avasesaṃ sutena sāvetabbaṃ ayaṃ dutiyā visuddhi, nidānaṃ uddisitvā cattāri pārājikāni uddisitvā terasa saṃghādisese uddisitvā avasesaṃ sutena sāvetabbaṃ ayaṃ tatiyā visuddhi, nidānaṃ uddisitvā cattāri pārājikāni uddisitvā terasa saṃghādisese uddisitvā dve aniyate uddisitvā avasesaṃ sutena sāvetabbaṃ ayaṃ catutthā visuddhi, vitthāreneva pañcamī—imā kho, upāli, pañca visuddhiyo”ti.</p>
<p><a class="sc" id="82"></a><a class="pts-vp-pi" id="pts-vp-pi5.190"></a><a class="ms" id="p_5V_2020"></a><a class="msdiv" id="msdiv435"></a>“Kati nu kho, bhante, bhojanā”ti?</p>
<p><a class="sc" id="83"></a><a class="ms" id="p_5V_2021"></a>“Pañcime, upāli, bhojanā. Katame pañca? Odano, kummāso, sattu, maccho, maṃsaṃ— ime kho, upāli, pañca bhojanā”ti.</p>
<p class="endsutta"> <a class="sc" id="84"></a><a class="ms" id="p_5V_2022"></a>Diṭ­ṭhāvi­kam­ma­vaggo niṭṭhito catuttho.</p>
<p class="endsection summary"> <a class="sc" id="85"></a><a class="ms" id="p_5V_2023"></a>Tassuddānaṃ</p>
<blockquote class="uddanagatha">
<p><a class="sc" id="86"></a><a class="ms" id="p_5V_2024"></a>Diṭṭhāvikammā apare,<br> paṭig­gahā­na­tirittā;<br> Pavāraṇā paṭiññātaṃ,<br> okāsaṃ sākacchena ca;<br> Pañhaṃ aññabyākaraṇā,<br> visuddhi cāpi bhojanāti.</p>
</blockquote>
<h2>5. Attādānavagga</h2>
<p><a class="sc" id="87"></a><a class="ms" id="p_5V_2025"></a><a class="msdiv" id="msdiv436"></a>“Codakena, bhante, bhikkhunā paraṃ codetukāmena kati dhamme ajjhattaṃ paccavekkhitvā paro codetabbo”ti?</p>
<p><a class="sc" id="88"></a><a class="ms" id="p_5V_2026"></a>“Codakenupāli, bhikkhunā paraṃ codetukāmena pañca dhamme ajjhattaṃ paccavekkhitvā paro codetabbo. Katame pañca? Codakenupāli, bhikkhunā paraṃ codetukāmena evaṃ pacca­vek­khi­tab­baṃ—</p>
<p><a class="sc" id="89"></a><a class="ms" id="p_5V_2027"></a>‘Pari­suddha­kā­yasamā­cāro nu khomhi, pari­sud­dhenamhi kāyasamācārena samannāgato acchiddena appaṭimaṃsena, saṃvijjati nu kho me eso dhammo udāhu no’ti. No ce, upāli, bhikkhu pari­suddha­kā­yasamā­cāro hoti, parisuddhena kāyasamācārena samannāgato acchiddena appaṭimaṃsena, tassa bhavanti vattāro—‘iṅgha tāva āyasmā kāyikaṃ sikkhassū’ti itissa bhavanti vattāro.</p>
<p><a class="sc" id="90"></a><a class="ms" id="p_5V_2028"></a>Puna caparaṃ, upāli, codakena bhikkhunā paraṃ codetukāmena evaṃ pacca­vek­khi­tab­baṃ—‘pari­suddha­vacī­samā­cāro nu khomhi, pari­sud­dhenamhi vacīsamācārena samannāgato acchiddena appaṭimaṃsena, saṃvijjati nu kho me eso dhammo udāhu no’ti. No ce, upāli, bhikkhu pari­suddha­vacī­samā­cāro hoti, parisuddhena vacīsamācārena samannāgato acchiddena appaṭimaṃsena, tassa bhavanti vattāro—‘iṅgha tāva āyasmā vācasikaṃ sikkhassū’ti itissa bhavanti vattāro.</p>
<p><a class="sc" id="91"></a><a class="ms" id="p_5V_2029"></a>Puna caparaṃ, upāli, codakena bhikkhunā paraṃ codetukāmena evaṃ pacca­vek­khi­tab­baṃ—‘mettaṃ nu kho me cittaṃ paccupaṭṭhitaṃ sabrahmacārīsu anāghātaṃ, saṃvijjati nu kho me eso dhammo udāhu no’ti. No ce, upāli, bhikkhuno mettaṃ cittaṃ paccupaṭṭhitaṃ hoti sabrahmacārīsu anāghātaṃ, tassa bhavanti vattāro—‘iṅgha tāva āyasmā sabrahmacārīsu mettaṃ cittaṃ upaṭṭhāpehī’ti itissa bhavanti vattāro.</p>
<p><a class="sc" id="92"></a><a class="ms" id="p_5V_2030"></a>Puna caparaṃ, upāli, codakena bhikkhunā paraṃ codetukāmena evaṃ pacca­vek­khi­tab­baṃ—‘bahussuto nu khomhi sutadharo sutasannicayo, ye te dhammā ādikalyāṇā majjhekalyāṇā pari­yosāna­kal­yāṇā sātthaṃ sabyañjanaṃ kevala­pari­puṇṇaṃ parisuddhaṃ brahmacariyaṃ abhivadanti, tathārūpā me dhammā bahussutā honti dhātā vacasā paricitā mana­sānu­pekkhitā diṭṭhiyā suppaṭividdhā, saṃvijjati nu kho me eso dhammo udāhu no’ti. No ce, upāli, bhikkhu bahussuto hoti sutadharo sutasannicayo, ye te dhammā ādikalyāṇā majjhekalyāṇā pari­yosāna­kal­yāṇā sātthaṃ sabyañjanaṃ kevala­pari­puṇṇaṃ parisuddhaṃ brahmacariyaṃ abhivadanti, tathārūpassa dhammā na bahussutā honti dhātā vacasā paricitā mana­sānu­pekkhitā diṭṭhiyā suppaṭividdhā, tassa bhavanti vattāro—‘iṅgha tāva āyasmā āgamaṃ pariyāpuṇassū’ti itissa bhavanti vattāro.</p>
<p><a class="sc" id="93"></a><a class="ms" id="p_5V_2031"></a>Puna caparaṃ, upāli, codakena bhikkhunā paraṃ codetukāmena evaṃ pacca­vek­khi­tab­baṃ—‘ubhayāni kho me pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso, saṃvijjati nu kho me eso dhammo udāhu no’ti. No ce, upāli, bhikkhuno ubhayāni pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso, ‘idaṃ panāvuso kattha vuttaṃ bhagavatā’ti iti puṭṭho <span class="var" title="na sampādeti (bj, s1-3) | na sampādayati (mr)" id="note340">na sampāyati</span>, <span class="var" title="(na saññāyati) (bj)" id="note341">()</span> tassa bhavanti vattāro—‘iṅgha tāva āyasmā vinayaṃ pariyāpuṇassū’ti itissa bhavanti vattāro. Codakenupāli, bhikkhunā paraṃ codetukāmena ime pañca dhamme ajjhattaṃ paccavekkhitvā paro codetabbo”ti.</p>
<p><a class="sc" id="94"></a><a class="ms" id="p_5V_2032"></a><a class="msdiv" id="msdiv437"></a>“Codakena, bhante, bhikkhunā paraṃ codetukāmena kati dhamme ajjhattaṃ upaṭṭhāpetvā paro codetabbo”ti?</p>
<p><a class="sc" id="95"></a><a class="ms" id="p_5V_2033"></a>“Codakenupāli, bhikkhunā paraṃ codetukāmena pañca dhamme ajjhattaṃ upaṭṭhāpetvā paro codetabbo. Katame pañca? Kālena vakkhāmi no akālena, bhūtena vakkhāmi no abhūtena, saṇhena vakkhāmi no pharusena, atthasaṃhitena vakkhāmi no anat­tha­saṃhi­tena, mettācitto vakkhāmi no dosantaroti—codakenupāli, bhikkhunā paraṃ codetukāmena ime pañca dhamme ajjhattaṃ upaṭṭhāpetvā paro codetabbo”ti.</p>
<p><a class="sc" id="96"></a><a class="ms" id="p_5V_2034"></a><a class="msdiv" id="msdiv438"></a>“Codakena, bhante, bhikkhunā paraṃ codetukāmena kati dhamme ajjhattaṃ manasi karitvā paro codetabbo”ti?</p>
<p><a class="sc" id="97"></a><a class="ms" id="p_5V_2035"></a>“Codakenupāli, bhikkhunā paraṃ codetukāmena pañca dhamme ajjhattaṃ manasi karitvā paro codetabbo. Katame pañca? Kāruññatā, hitesitā, anukampatā, āpatti­vuṭṭhā­natā, vinaya­purek­khā­ratā—codakenupāli, bhikkhunā paraṃ codetukāmena ime pañca dhamme ajjhattaṃ manasi karitvā paro codetabbo”ti.</p>
<p><a class="sc" id="98"></a><a class="ms" id="p_5V_2036"></a><a class="msdiv" id="msdiv439"></a>“Katihi nu kho, bhante, aṅgehi samannāgatassa bhikkhuno okāsakammaṃ kārāpentassa nālaṃ okāsakammaṃ kātun”ti?</p>
<p><a class="sc" id="99"></a><a class="pts-vp-pi" id="pts-vp-pi5.191"></a><a class="ms" id="p_5V_2037"></a>“Pañcahupāli, aṅgehi samannāgatassa bhikkhuno okāsakammaṃ kārāpentassa nālaṃ okāsakammaṃ kātuṃ. Katamehi pañcahi? Apari­suddha­kā­yasamā­cāro hoti, apari­suddha­vacī­samā­cāro hoti, apari­suddhā­jīvo hoti, bālo hoti abyatto, na paṭibalo anuyuñjiyamāno anuyogaṃ dātuṃ—imehi kho, upāli, pañcahaṅgehi samannāgatassa bhikkhuno okāsakammaṃ kārāpentassa nālaṃ okāsakammaṃ kātuṃ.</p>
<p><a class="sc" id="100"></a><a class="ms" id="p_5V_2038"></a>Pañcahupāli, aṅgehi samannāgatassa bhikkhuno okāsakammaṃ kārāpentassa alaṃ okāsakammaṃ kātuṃ. Katamehi pañcahi? Pari­suddha­kā­yasamā­cāro hoti, pari­suddha­vacī­samā­cāro hoti, parisuddhājīvo hoti, paṇḍito hoti byatto paṭibalo anuyuñjiyamāno anuyogaṃ dātuṃ—imehi kho, upāli, pañcahaṅgehi samannāgatassa bhikkhuno okāsakammaṃ kārāpentassa alaṃ okāsakammaṃ kātun”ti.</p>
<p><a class="sc" id="101"></a><a class="ms" id="p_5V_2039"></a><a class="msdiv" id="msdiv440"></a>“Attādānaṃ ādātukāmena, bhante, bhikkhunā katihaṅgehi samannāgataṃ attādānaṃ ādātabban”ti?</p>
<p><a class="sc" id="102"></a><a class="ms" id="p_5V_2040"></a>“Attādānaṃ ādā­tukā­me­nu­pāli, bhikkhunā <span class="var" title="pañcahaṅgehi samannāgataṃ (bj, s1-3)" id="note344">pañcaṅ­ga­saman­nā­gataṃ</span> attādānaṃ ādātabbaṃ. <span class="var" title="katamehi pañcahi (s1-3)" id="note345">Katame pañca</span>? Attādānaṃ ādātukāmena, upāli, bhikkhunā evaṃ pacca­vek­khi­tab­baṃ— ‘yaṃ kho ahaṃ imaṃ attādānaṃ ādātukāmo, kālo nu kho imaṃ attādānaṃ ādātuṃ udāhu no’ti. Sace, upāli, bhikkhu pacca­vek­kha­māno evaṃ jānāti—‘akālo imaṃ attādānaṃ ādātuṃ no kālo’ti, na taṃ, upāli, attādānaṃ ādātabbaṃ.</p>
<p><a class="sc" id="103"></a><a class="ms" id="p_5V_2041"></a>Sace panupāli, bhikkhu pacca­vek­kha­māno evaṃ jānāti—‘kālo imaṃ attādānaṃ ādātuṃ no akālo’ti, tenupāli, bhikkhunā uttari pacca­vek­khi­tab­baṃ—‘yaṃ kho ahaṃ imaṃ attādānaṃ ādātukāmo bhūtaṃ nu kho idaṃ attādānaṃ udāhu no’ti. Sace, upāli, bhikkhu pacca­vek­kha­māno evaṃ jānāti—‘abhūtaṃ idaṃ attādānaṃ no bhūtan’ti, na taṃ, upāli, attādānaṃ ādātabbaṃ.</p>
<p><a class="sc" id="104"></a><a class="ms" id="p_5V_2042"></a>Sace panupāli, bhikkhu pacca­vek­kha­māno evaṃ jānāti—‘bhūtaṃ idaṃ attādānaṃ no abhūtan’ti, tenupāli, bhikkhunā uttari pacca­vek­khi­tab­baṃ—‘yaṃ kho ahaṃ imaṃ attādānaṃ ādātukāmo, atthasaṃhitaṃ nu kho idaṃ attādānaṃ udāhu no’ti. Sace, upāli, bhikkhu pacca­vek­kha­māno evaṃ jānāti—‘anat­tha­saṃhi­taṃ idaṃ attādānaṃ no atthasaṃhitan’ti, na taṃ, upāli, attādānaṃ ādātabbaṃ.</p>
<p><a class="sc" id="105"></a><a class="ms" id="p_5V_2043"></a>Sace panupāli, bhikkhu pacca­vek­kha­māno evaṃ jānāti—‘atthasaṃhitaṃ idaṃ attādānaṃ no anat­tha­saṃhi­tan’ti, tenupāli, bhikkhunā uttari pacca­vek­khi­tab­baṃ— ‘imaṃ kho ahaṃ attādānaṃ ādiyamāno labhissāmi sandiṭṭhe sambhatte bhikkhū dhammato vinayato pakkhe udāhu no’ti. Sace, upāli, bhikkhu pacca­vek­kha­māno evaṃ jānāti—‘imaṃ kho ahaṃ attādānaṃ ādiyamāno na labhissāmi sandiṭṭhe sambhatte bhikkhū dhammato vinayato pakkhe’ti, na taṃ, upāli, attādānaṃ ādātabbaṃ.</p>
<p><a class="sc" id="106"></a><a class="ms" id="p_5V_2044"></a>Sace panupāli, bhikkhu pacca­vek­kha­māno evaṃ jānāti—‘idaṃ kho ahaṃ attādānaṃ ādiyamāno labhissāmi sandiṭṭhe sambhatte bhikkhū dhammato vinayato pakkhe’ti, tenupāli, bhikkhunā uttari pacca­vek­khi­tab­baṃ—‘imaṃ kho me attādānaṃ ādiyato bhavissati saṃghassa tatonidānaṃ bhaṇḍanaṃ kalaho viggaho vivādo saṃghabhedo saṃgharāji saṃ­gha­va­vatthā­naṃ saṃgha­nānāka­raṇaṃ udāhu no’ti. Sace, upāli, bhikkhu pacca­vek­kha­māno evaṃ jānāti—‘imaṃ kho me attādānaṃ ādiyato bhavissati saṃghassa tatonidānaṃ bhaṇḍanaṃ kalaho viggaho vivādo saṃghabhedo saṃgharāji saṃ­gha­va­vatthā­naṃ saṃgha­nānāka­raṇan’ti, na taṃ, upāli, attādānaṃ ādātabbaṃ.</p>
<p><a class="sc" id="107"></a><a class="ms" id="p_5V_2045"></a>Sace panupāli, bhikkhu pacca­vek­kha­māno evaṃ jānāti—‘imaṃ kho me attādānaṃ ādiyato na bhavissati saṃghassa tatonidānaṃ bhaṇḍanaṃ kalaho viggaho vivādo saṃghabhedo saṃgharāji saṃ­gha­va­vatthā­naṃ saṃgha­nānāka­raṇan’ti, taṃ ādātabbaṃ, upāli, attādānaṃ. Evaṃ pañcaṅ­ga­saman­nā­gataṃ kho, upāli, attādānaṃ ādinnaṃ pacchāpi avippa­ṭisāra­karaṃ bhavissatī”ti.</p>
<p><a class="sc" id="108"></a><a class="ms" id="p_5V_2046"></a><a class="msdiv" id="msdiv441"></a>“Katihi nu kho, bhante, aṅgehi samannāgato bhikkhu adhika­ra­ṇa­jātānaṃ bhikkhūnaṃ bahūpakāro hotī”ti?</p>
<p><a class="sc" id="109"></a><a class="ms" id="p_5V_2047"></a>“Pañcahupāli, aṅgehi samannāgato bhikkhu adhika­ra­ṇa­jātānaṃ bhikkhūnaṃ bahūpakāro hoti. Katamehi pañcahi? Sīlavā hoti, pāti­mokkha­saṃ­vara­saṃ­vuto viharati ācāra­gocara­sam­panno aṇumattesu vajjesu bhayadassāvī, samādāya sikkhati sikkhāpadesu; bahussuto hoti sutadharo sutasannicayo; ye te dhammā ādikalyāṇā majjhekalyāṇā pari­yosāna­kal­yāṇā sātthaṃ sabyañjanaṃ kevala­pari­puṇṇaṃ parisuddhaṃ brahmacariyaṃ abhivadanti tathārūpassa dhammā bahussutā honti dhātā vacasā paricitā mana­sānu­pekkhitā diṭṭhiyā suppaṭividdhā, ubhayāni kho panassa pātimokkhāni vitthārena svāgatāni honti suvibhattāni suppavattīni suvinicchitāni suttaso anubyañjanaso; vinaye kho pana ṭhito hoti asaṃhīro; paṭibalo hoti ubho atthapaccat­thike assāsetuṃ saññāpetuṃ nijjhāpetuṃ pekkhetuṃ pasādetuṃ—imehi kho, upāli, pañcahaṅgehi samannāgato bhikkhu adhika­ra­ṇa­jātānaṃ bhikkhūnaṃ bahūpakāro hoti.</p>
<p><a class="sc" id="110"></a><a class="ms" id="p_5V_2048"></a>Aparehipi, upāli, pañcahaṅgehi samannāgato bhikkhu adhika­ra­ṇa­jātānaṃ bhikkhūnaṃ bahūpakāro hoti. Katamehi pañcahi? Pari­suddha­kā­yasamā­cāro hoti, pari­suddha­vacī­samā­cāro hoti, parisuddhājīvo hoti, paṇḍito hoti byatto, paṭibalo anuyuñjiyamāno anuyogaṃ dātuṃ—imehi kho, upāli, pañcahaṅgehi samannāgato bhikkhu adhika­ra­ṇa­jātānaṃ bhikkhūnaṃ bahūpakāro hoti.</p>
<p><a class="sc" id="111"></a><a class="pts-vp-pi" id="pts-vp-pi5.192"></a><a class="ms" id="p_5V_2049"></a>Aparehipi, upāli, pañcahaṅgehi samannāgato bhikkhu adhika­ra­ṇa­jātānaṃ bhikkhūnaṃ bahūpakāro hoti. Katamehi pañcahi? Vatthuṃ jānāti, nidānaṃ jānāti, paññattiṃ jānāti, padapac­cā­bhaṭ­ṭhaṃ jānāti, anusan­dhi­vacana­pathaṃ jānāti—imehi kho, upāli, pañcahaṅgehi samannāgato bhikkhu adhika­ra­ṇa­jātānaṃ bhikkhūnaṃ bahūpakāro hotī”ti.</p>
<p><a class="sc" id="112"></a><a class="ms" id="p_5V_2050"></a><a class="msdiv" id="msdiv442"></a>“Katihi nu kho, bhante, aṅgehi samannāgatena bhikkhunā nānu­yuñji­tabban”ti?</p>
<p><a class="sc" id="113"></a><a class="ms" id="p_5V_2051"></a>“Pañcahupāli, aṅgehi samannāgatena bhikkhunā nānu­yuñji­tabbaṃ. Katamehi pañcahi? Suttaṃ na jānāti, suttānulomaṃ na jānāti, vinayaṃ na jānāti, vinayānulomaṃ na jānāti, na ca ­ṭhānāṭhā­na­kusalo hoti—imehi kho, upāli, pañcahaṅgehi samannāgatena bhikkhunā nānu­yuñji­tabbaṃ.</p>
<p><a class="sc" id="114"></a><a class="ms" id="p_5V_2052"></a>Pañcahupāli, aṅgehi samannāgatena bhikkhunā anuyuñjitabbaṃ. Katamehi pañcahi? Suttaṃ jānāti, suttānulomaṃ jānāti, vinayaṃ jānāti, vinayānulomaṃ jānāti, ­ṭhānāṭhā­na­kusalo ca hoti—imehi kho, upāli, pañcahaṅgehi samannāgatena bhikkhunā anuyuñjitabbaṃ.</p>
<p><a class="sc" id="115"></a><a class="ms" id="p_5V_2053"></a>Aparehipi, upāli, pañcahaṅgehi samannāgatena bhikkhunā nānu­yuñji­tabbaṃ. Katamehi pañcahi? Dhammaṃ na jānāti, dhammānulomaṃ na jānāti, vinayaṃ na jānāti, vinayānulomaṃ na jānāti, na ca pubbā­para­kusalo hoti—imehi kho, upāli, pañcahaṅgehi samannāgatena bhikkhunā nānu­yuñji­tabbaṃ.</p>
<p><a class="sc" id="116"></a><a class="ms" id="p_5V_2054"></a>Pañcahupāli, aṅgehi samannāgatena bhikkhunā anuyuñjitabbaṃ. Katamehi pañcahi? Dhammaṃ jānāti, dhammānulomaṃ jānāti, vinayaṃ jānāti, vinayānulomaṃ jānāti, pubbā­para­kusalo ca hoti—imehi kho, upāli, pañcahaṅgehi samannāgatena bhikkhunā anuyuñjitabbaṃ.</p>
<p><a class="sc" id="117"></a><a class="ms" id="p_5V_2055"></a>Aparehipi, upāli, pañcahaṅgehi samannāgatena bhikkhunā nānu­yuñji­tabbaṃ. Katamehi pañcahi? Vatthuṃ na jānāti, nidānaṃ na jānāti, paññattiṃ na jānāti, padapac­cā­bhaṭ­ṭhaṃ na jānāti, anusan­dhi­vacana­pathaṃ na jānāti—imehi kho, upāli, pañcahaṅgehi samannāgatena bhikkhunā nānu­yuñji­tabbaṃ.</p>
<p><a class="sc" id="118"></a><a class="ms" id="p_5V_2056"></a>Pañcahupāli, aṅgehi samannāgatena bhikkhunā anuyuñjitabbaṃ. Katamehi pañcahi? Vatthuṃ jānāti, nidānaṃ jānāti, paññattiṃ jānāti, padapac­cā­bhaṭ­ṭhaṃ jānāti, anusan­dhi­vacana­pathaṃ jānāti—imehi kho, upāli, pañcahaṅgehi samannāgatena bhikkhunā anuyuñjitabbaṃ.</p>
<p><a class="sc" id="119"></a><a class="ms" id="p_5V_2057"></a>Aparehipi, upāli, pañcahaṅgehi samannāgatena bhikkhunā nānu­yuñji­tabbaṃ. Katamehi pañcahi? Āpattiṃ na jānāti, āpatti­sa­muṭṭhā­naṃ na jānāti, āpattiyā payogaṃ na jānāti, āpattiyā vūpasamaṃ na jānāti, āpattiyā na viniccha­ya­kusalo hoti—imehi kho, upāli, pañcahaṅgehi samannāgatena bhikkhunā nānu­yuñji­tabbaṃ.</p>
<p><a class="sc" id="120"></a><a class="ms" id="p_5V_2058"></a>Pañcahupāli, aṅgehi samannāgatena bhikkhunā anuyuñjitabbaṃ. Katamehi pañcahi? Āpattiṃ jānāti, āpatti­sa­muṭṭhā­naṃ jānāti, āpattiyā payogaṃ jānāti, āpattiyā vūpasamaṃ jānāti, āpattiyā viniccha­ya­kusalo hoti—imehi kho, upāli, pañcahaṅgehi samannāgatena bhikkhunā anuyuñjitabbaṃ.</p>
<p><a class="sc" id="121"></a><a class="ms" id="p_5V_2059"></a>Aparehipi, upāli, pañcahaṅgehi samannāgatena bhikkhunā nānu­yuñji­tabbaṃ. Katamehi pañcahi? Adhikaraṇaṃ na jānāti, adhika­ra­ṇa­sa­muṭṭhā­naṃ na jānāti, adhikaraṇassa payogaṃ na jānāti, adhikaraṇassa vūpasamaṃ na jānāti, adhikaraṇassa na viniccha­ya­kusalo hoti—imehi kho, upāli, pañcahaṅgehi samannāgatena bhikkhunā nānu­yuñji­tabbaṃ.</p>
<p><a class="sc" id="122"></a><a class="ms" id="p_5V_2060"></a>Pañcahupāli, aṅgehi samannāgatena bhikkhunā anuyuñjitabbaṃ. Katamehi pañcahi? Adhikaraṇaṃ jānāti, adhika­ra­ṇa­sa­muṭṭhā­naṃ jānāti, adhikaraṇassa payogaṃ jānāti, adhikaraṇassa vūpasamaṃ jānāti, adhikaraṇassa viniccha­ya­kusalo hoti—imehi kho, upāli, pañcahaṅgehi samannāgatena bhikkhunā anuyuñjitabban”ti.</p>
<p class="endsutta"> <a class="sc" id="123"></a><a class="ms" id="p_5V_2061"></a>Attādānavaggo niṭṭhito pañcamo.</p>
<p class="endsection summary"> <a class="sc" id="124"></a><a class="ms" id="p_5V_2062"></a>Tassuddānaṃ</p>
<blockquote class="uddanagatha">
<p><a class="sc" id="125"></a><a class="ms" id="p_5V_2063"></a>Parisuddhañca kālena,<br> <span class="var" title="kāruññena (bj) | kāruññe (s1-3, pts1)" id="note346">Kāruññaṃ</span> okāsena ca;<br> Attādānaṃ adhikaraṇaṃ,<br> Aparehipi vatthuñca;<br> Suttaṃ dhammaṃ puna vatthuñca,<br> Āpatti adhikaraṇena cāti.</p>
</blockquote>
<h2>6. Dhutaṅgavagga</h2>
<p><a class="sc" id="126"></a><a class="pts-vp-pi" id="pts-vp-pi5.193"></a><a class="ms" id="p_5V_2064"></a><a class="msdiv" id="msdiv443"></a>“Kati nu kho, bhante, āraññikā”ti? “Pañcime, upāli, āraññikā. Katame pañca? Mandattā momūhattā āraññiko hoti, pāpiccho icchāpakato āraññiko hoti, ummādā cittakkhepā āraññiko hoti, vaṇṇitaṃ buddhehi buddha­sāvake­hīti āraññiko hoti, api ca appicchaññeva nissāya santuṭṭhiññeva nissāya—sallekhaññeva nissāya pavivekaññeva nissāya ida­matthi­tañ­ñeva nissāya āraññiko hoti—ime kho, upāli, pañca āraññikā”ti.</p>
<p><a class="sc" id="127"></a><a class="ms" id="p_5V_2065"></a>“Kati nu kho, bhante, piṇḍapātikāti … pe … kati nu kho, bhante, paṃsukūlikāti … pe … kati nu kho, bhante, rukkhamūlikāti … pe … kati nu kho, bhante, sosānikāti … pe … kati nu kho, bhante, abbhokāsikāti … pe … kati nu kho, bhante, tecīvarikāti … pe … kati nu kho, bhante, ­sapadā­na­cārikāti … pe … kati nu kho, bhante, nesajjikāti … pe … kati nu kho, bhante, yathā­san­tha­ti­kāti … pe … kati nu kho, bhante, ekāsanikāti … pe … kati nu kho, bhante, kha­lu­pacchā­bhatti­kāti … pe … kati nu kho, bhante, pattapiṇḍikā”ti? “Pañcime, upāli, pattapiṇḍikā. Katame pañca? Mandattā momūhattā pattapiṇḍiko hoti, pāpiccho icchāpakato pattapiṇḍiko hoti, ummādā cittakkhepā pattapiṇḍiko hoti, vaṇṇitaṃ buddhehi buddha­sāvake­hīti pattapiṇḍiko hoti, api ca appicchaññeva nissāya santuṭṭhiññeva nissāya sallekhaññeva nissāya pavivekaññeva nissāya ida­matthi­tañ­ñeva nissāya pattapiṇḍiko hoti—ime kho, upāli, pañca pattapiṇḍikā”ti.</p>
<p class="endsutta"> <a class="sc" id="128"></a><a class="ms" id="p_5V_2066"></a>Dhutaṅgavaggo niṭṭhito chaṭṭho.</p>
<p class="endsection summary"> <a class="sc" id="129"></a><a class="ms" id="p_5V_2067"></a>Tassuddānaṃ</p>
<blockquote class="uddanagatha">
<p><a class="sc" id="130"></a><a class="ms" id="p_5V_2068"></a>Āraññiko piṇḍipaṃsu,<br> Rukkha­susāna­pañca­maṃ;<br> Abbho tecīvarañceva,<br> ­Sapadā­na­ne­sajjikā;<br> San­tha­te­kāsanañ­ceva,<br> Khalupacchā pattapiṇḍikāti.</p>
</blockquote>
<h2>7. Musāvādavagga</h2>
<p><a class="sc" id="131"></a><a class="ms" id="p_5V_2069"></a><a class="msdiv" id="msdiv444"></a>“Kati nu kho, bhante, musāvādā”ti? “Pañcime, upāli, musāvādā. Katame pañca? Atthi musāvādo pārājikagāmī, atthi musāvādo saṃ­ghā­di­sesa­gāmī, atthi musāvādo thullac­caya­gāmī, atthi musāvādo pācittiyagāmī, atthi musāvādo dukkaṭagāmī—ime kho, upāli, pañca musāvādā”ti.</p>
<p><a class="sc" id="132"></a><a class="ms" id="p_5V_2070"></a><a class="msdiv" id="msdiv445"></a>“Katihi nu kho, bhante, aṅgehi samannāgatassa bhikkhuno saṃghamajjhe uposathaṃ vā pavāraṇaṃ vā ṭhapentassa—‘alaṃ, bhikkhu, mā bhaṇḍanaṃ, mā kalahaṃ, mā viggahaṃ, mā vivādan’ti omadditvā saṃghena uposatho vā pavāraṇā vā kātabbā”ti?</p>
<p><a class="sc" id="133"></a><a class="ms" id="p_5V_2071"></a>“Pañcahupāli, aṅgehi samannāgatassa bhikkhuno saṃghamajjhe uposathaṃ vā pavāraṇaṃ vā ṭhapentassa—‘alaṃ, bhikkhu, mā bhaṇḍanaṃ, mā kalahaṃ, mā viggahaṃ, mā vivādan’ti omadditvā saṃghena uposatho vā pavāraṇā vā kātabbā. Katamehi pañcahi? Alajjī ca hoti, bālo ca, apakatatto ca, cāvanādhippāyo vattā hoti, no vuṭṭhā­nā­dhip­pāyo—imehi kho, upāli, pañcahaṅgehi samannāgatassa bhikkhuno saṃghamajjhe uposathaṃ vā pavāraṇaṃ vā ṭhapentassa—‘alaṃ, bhikkhu, mā bhaṇḍanaṃ, mā kalahaṃ, mā viggahaṃ, mā vivādan’ti omadditvā saṃghena uposatho vā pavāraṇā vā kātabbā.</p>
<p><a class="sc" id="134"></a><a class="pts-vp-pi" id="pts-vp-pi5.194"></a><a class="ms" id="p_5V_2072"></a>Aparehipi, upāli, pañcahaṅgehi samannāgatassa bhikkhuno saṃghamajjhe uposathaṃ vā pavāraṇaṃ vā ṭhapentassa—‘alaṃ, bhikkhu, mā bhaṇḍanaṃ, mā kalahaṃ, mā viggahaṃ, mā vivādan’ti omadditvā saṃghena uposatho vā pavāraṇā vā kātabbā. Katamehi pañcahi? Apari­suddha­kā­yasamā­cāro hoti, apari­suddha­vacī­samā­cāro hoti, apari­suddhā­jīvo hoti, bālo hoti abyatto, bhaṇḍanakārako hoti kalahakārako— imehi kho, upāli, pañcahaṅgehi samannāgatassa bhikkhuno saṃghamajjhe uposathaṃ vā pavāraṇaṃ vā ṭhapentassa—‘alaṃ, bhikkhu, mā bhaṇḍanaṃ, mā kalahaṃ, mā viggahaṃ, mā vivādan’ti omadditvā saṃghena uposatho vā pavāraṇā vā kātabbā”ti.</p>
<p><a class="sc" id="135"></a><a class="ms" id="p_5V_2073"></a><a class="msdiv" id="msdiv446"></a>“Katihi nu kho, bhante, aṅgehi samannāgatassa bhikkhuno anuyogo na dātabbo”ti?</p>
<p><a class="sc" id="136"></a><a class="ms" id="p_5V_2074"></a>“Pañcahupāli, aṅgehi samannāgatassa bhikkhuno anuyogo na dātabbo. Katamehi pañcahi? Āpattānāpattiṃ na jānāti, lahukagarukaṃ āpattiṃ na jānāti, sāvase­sā­nava­sesaṃ āpattiṃ na jānāti, duṭṭhul­lā­duṭṭhul­laṃ āpattiṃ na jānāti, sap­paṭikam­mā­paṭikam­maṃ āpattiṃ na jānāti—imehi kho, upāli, pañcahaṅgehi samannāgatassa bhikkhuno anuyogo na dātabbo.</p>
<p><a class="sc" id="137"></a><a class="ms" id="p_5V_2075"></a>Pañcahupāli, aṅgehi samannāgatassa bhikkhuno anuyogo dātabbo. Katamehi pañcahi? Āpattānāpattiṃ jānāti, lahukagarukaṃ āpattiṃ jānāti, sāvase­sā­nava­sesaṃ āpattiṃ jānāti, duṭṭhul­lā­duṭṭhul­laṃ āpattiṃ jānāti, sap­paṭikam­mā­paṭikam­maṃ āpattiṃ jānāti—imehi kho, upāli, pañcahaṅgehi samannāgatassa bhikkhuno anuyogo dātabbo”ti.</p>
<p><a class="sc" id="138"></a><a class="ms" id="p_5V_2076"></a><a class="msdiv" id="msdiv447"></a>“Katihi nu kho, bhante, ākārehi bhikkhu āpattiṃ āpajjatī”ti? “Pañcahupāli, ākārehi bhikkhu āpattiṃ āpajjati. Katamehi pañcahi? Alajjitā, aññāṇatā, kukkuc­ca­pakatatā, akappiye kappiyasaññitā, kappiye akap­pi­ya­saññitā—imehi kho, upāli, pañcahākārehi bhikkhu āpattiṃ āpajjati.</p>
<p><a class="sc" id="139"></a><a class="ms" id="p_5V_2077"></a>Aparehipi, upāli, pañcahākārehi bhikkhu āpattiṃ āpajjati. Katamehi pañcahi? Adassanena, assavanena, pasuttakatā, tathāsaññī, satisammosā—imehi kho, upāli, pañcahākārehi bhikkhu āpattiṃ āpajjatī”ti.</p>
<p><a class="sc" id="140"></a><a class="ms" id="p_5V_2078"></a><a class="msdiv" id="msdiv448"></a>“Kati nu kho, bhante, verā”ti? “Pañcime, upāli, verā. Katame pañca? Pāṇātipāto, adinnādānaṃ, kāmesu­micchā­cāro, musāvādo, surā­meraya­maj­jappa­mādaṭ­ṭhānaṃ—ime kho, upāli, pañca verā”ti.</p>
<p><a class="sc" id="141"></a><a class="ms" id="p_5V_2079"></a>“Kati nu kho, bhante, veramaṇiyo”ti? “Pañcimā, upāli, veramaṇiyo. Katamā pañca? Pāṇātipātā <span class="var" title="veraṃani (pts1) | veramaṇi (mr)" id="note348">veramaṇī</span>, adinnādānā veramaṇī, kāmesu­micchā­cārā veramaṇī, musāvādā veramaṇī, surā­meraya­maj­jappa­mādaṭ­ṭhānā veramaṇī—imā kho, upāli, pañca veramaṇiyo”ti.</p>
<p><a class="sc" id="142"></a><a class="ms" id="p_5V_2080"></a><a class="msdiv" id="msdiv449"></a>“Kati nu kho, bhante, byasanānī”ti? “Pañcimāni, upāli, byasanāni. Katamāni pañca? Ñātibyasanaṃ, bhogabyasanaṃ, rogabyasanaṃ, sīlabyasanaṃ, diṭṭhibyasanaṃ—imāni kho, upāli, pañca byasanānī”ti.</p>
<p><a class="sc" id="143"></a><a class="ms" id="p_5V_2081"></a>“Kati nu kho, bhante, sampadā”ti? “Pañcimā, upāli, sampadā. Katamā pañca? Ñātisampadā, bhogasampadā, ārogyasampadā, sīlasampadā, diṭṭhisampadā—imā kho, upāli, pañca sampadā”ti.</p>
<p class="endsutta"> <a class="sc" id="144"></a><a class="ms" id="p_5V_2082"></a>Musāvādavaggo niṭṭhito sattamo.</p>
<p class="endsection summary"> <a class="sc" id="145"></a><a class="ms" id="p_5V_2083"></a>Tassuddānaṃ</p>
<blockquote class="uddanagatha">
<p><a class="sc" id="146"></a><a class="pts-vp-pi" id="pts-vp-pi5.195"></a><a class="ms" id="p_5V_2084"></a>Musāvādo ca omaddi,<br> aparehi anuyogo;<br> Āpattiñca aparehi,<br> verā veramaṇīpi ca;<br> Byasanaṃ sampadā ceva,<br> sattamo vaggasaṅgahoti.</p>
</blockquote>
<h2>8. Bhik­khu­novāda­vagga</h2>
<p><a class="sc" id="147"></a><a class="ms" id="p_5V_2085"></a><a class="msdiv" id="msdiv450"></a>“Katihi nu kho, bhante, aṅgehi samannāgatassa bhikkhuno ­bhik­khu­ni­saṃ­ghe­neva kammaṃ kātabban”ti?</p>
<p><a class="sc" id="148"></a><a class="ms" id="p_5V_2086"></a>“Pañcahupāli, aṅgehi samannāgatassa bhikkhuno ­bhik­khu­ni­saṃ­ghe­neva kammaṃ kātabbaṃ, avandiyo so bhikkhu ­bhik­khu­ni­saṃ­ghena. Katamehi pañcahi? Vivaritvā kāyaṃ bhikkhunīnaṃ dasseti, ūruṃ dasseti, aṅgajātaṃ dasseti, ubho aṃsakūṭe dasseti, obhāsati, gihī sampayojeti—imehi kho, upāli, pañcahaṅgehi samannāgatassa bhikkhuno ­bhik­khu­ni­saṃ­ghe­neva kammaṃ kātabbaṃ. Avandiyo so bhikkhu ­bhik­khu­ni­saṃ­ghena.</p>
<p><a class="sc" id="149"></a><a class="ms" id="p_5V_2087"></a>Aparehipi, upāli, pañcahaṅgehi samannāgatassa bhikkhuno ­bhik­khu­ni­saṃ­ghe­neva kammaṃ kātabbaṃ, avandiyo so bhikkhu ­bhik­khu­ni­saṃ­ghena. Katamehi pañcahi? Bhikkhunīnaṃ alābhāya parisakkati, bhikkhunīnaṃ anatthāya parisakkati, bhikkhunīnaṃ avāsāya parisakkati, bhikkhuniyo akkosati paribhāsati, bhikkhū bhikkhunīhi bhedeti—imehi kho, upāli, pañcahaṅgehi samannāgatassa bhikkhuno ­bhik­khu­ni­saṃ­ghe­neva kammaṃ kātabbaṃ, avandiyo so bhikkhu ­bhik­khu­ni­saṃ­ghena.</p>
<p><a class="sc" id="150"></a><a class="ms" id="p_5V_2088"></a>Aparehipi, upāli, pañcahaṅgehi samannāgatassa bhikkhuno ­bhik­khu­ni­saṃ­ghe­neva kammaṃ kātabbaṃ, avandiyo so bhikkhu ­bhik­khu­ni­saṃ­ghena. Katamehi pañcahi? Bhikkhunīnaṃ alābhāya parisakkati, bhikkhunīnaṃ anatthāya parisakkati, bhikkhunīnaṃ avāsāya parisakkati, bhikkhuniyo akkosati paribhāsati, bhikkhū bhikkhunīhi sampayojeti—imehi kho, upāli, pañcahaṅgehi samannāgatassa bhikkhuno ­bhik­khu­ni­saṃ­ghe­neva kammaṃ kātabbaṃ, avandiyo so bhikkhu ­bhik­khu­ni­saṃ­ghenā”ti.</p>
<p><a class="sc" id="151"></a><a class="ms" id="p_5V_2089"></a><a class="msdiv" id="msdiv451"></a>“Katihi nu kho, bhante, aṅgehi samannāgatāya bhikkhuniyā kammaṃ kātabban”ti?</p>
<p><a class="sc" id="152"></a><a class="ms" id="p_5V_2090"></a>“Pañcahupāli, aṅgehi samannāgatāya bhikkhuniyā kammaṃ kātabbaṃ. Katamehi pañcahi? Vivaritvā kāyaṃ bhikkhūnaṃ dasseti, ūruṃ dasseti, aṅgajātaṃ dasseti, ubho aṃsakūṭe dasseti, obhāsati, gihī sampayojeti—imehi kho, upāli, pañcahaṅgehi samannāgatāya bhikkhuniyā kammaṃ kātabbaṃ.</p>
<p><a class="sc" id="153"></a><a class="ms" id="p_5V_2091"></a>Aparehipi, upāli, pañcahaṅgehi samannāgatāya bhikkhuniyā kammaṃ kātabbaṃ. Katamehi pañcahi? Bhikkhūnaṃ alābhāya parisakkati, bhikkhūnaṃ anatthāya parisakkati, bhikkhūnaṃ avāsāya parisakkati, bhikkhū akkosati paribhāsati, bhikkhuniyo bhikkhūhi bhedeti—imehi kho, upāli, pañcahaṅgehi samannāgatāya bhikkhuniyā kammaṃ kātabbaṃ.</p>
<p><a class="sc" id="154"></a><a class="pts-vp-pi" id="pts-vp-pi5.196"></a><a class="ms" id="p_5V_2092"></a>Aparehipi, upāli, pañcahaṅgehi samannāgatāya bhikkhuniyā kammaṃ kātabbaṃ. Katamehi pañcahi? Bhikkhūnaṃ alābhāya parisakkati, bhikkhūnaṃ anatthāya parisakkati, bhikkhūnaṃ avāsāya parisakkati, bhikkhū akkosati paribhāsati, bhikkhuniyo bhikkhūhi sampayojeti—imehi kho, upāli, pañcahaṅgehi samannāgatāya bhikkhuniyā kammaṃ kātabban”ti.</p>
<p><a class="sc" id="155"></a><a class="ms" id="p_5V_2093"></a><a class="msdiv" id="msdiv452"></a>“Katihi nu kho, bhante, aṅgehi samannāgatena bhikkhunā bhikkhunīnaṃ ovādo na ṭhapetabbo”ti?</p>
<p><a class="sc" id="156"></a><a class="ms" id="p_5V_2094"></a>“Pañcahupāli, aṅgehi samannāgatena bhikkhunā bhikkhunīnaṃ ovādo na ṭhapetabbo. Katamehi pañcahi? Alajjī ca hoti, bālo ca, apakatatto ca, cāvanādhippāyo vattā hoti, no vuṭṭhā­nā­dhip­pāyo—imehi kho, upāli, pañcahaṅgehi samannāgatena bhikkhunā bhikkhunīnaṃ ovādo na ṭhapetabbo.</p>
<p><a class="sc" id="157"></a><a class="ms" id="p_5V_2095"></a>Aparehipi, upāli, pañcahaṅgehi samannāgatena bhikkhunā bhikkhunīnaṃ ovādo na ṭhapetabbo. Katamehi pañcahi? Apari­suddha­kā­yasamā­cāro hoti, apari­suddha­vacī­samā­cāro hoti, apari­suddhā­jīvo hoti, bālo hoti, abyatto, na paṭibalo anuyuñjiyamāno anuyogaṃ dātuṃ—imehi kho, upāli, pañcahaṅgehi samannāgatena bhikkhunā bhikkhunīnaṃ ovādo na ṭhapetabbo.</p>
<p><a class="sc" id="158"></a><a class="ms" id="p_5V_2096"></a>Aparehipi, upāli, pañcahaṅgehi samannāgatena bhikkhunā bhikkhunīnaṃ ovādo na ṭhapetabbo. Katamehi pañcahi? Kāyikena anācārena samannāgato hoti, vācasikena anācārena samannāgato hoti, kāyi­kavāca­sikena anācārena samannāgato hoti, bhikkhunīnaṃ akkosa­ka­pari­bhāsako hoti, bhikkhunīhi saddhiṃ saṃsaṭṭho viharati ananulomikena saṃsaggena—imehi kho, upāli, pañcahaṅgehi samannāgatena bhikkhunā bhikkhunīnaṃ ovādo na ṭhapetabbo.</p>
<p><a class="sc" id="159"></a><a class="ms" id="p_5V_2097"></a>Aparehipi, upāli, pañcahaṅgehi samannāgatena bhikkhunā bhikkhunīnaṃ ovādo na ṭhapetabbo. Katamehi pañcahi? Alajjī ca hoti, bālo ca, apakatatto ca, bhaṇḍanakārako ca hoti kalahakārako, sikkhāya ca na paripūrikārī—imehi kho, upāli, pañcahaṅgehi samannāgatena bhikkhunā bhikkhunīnaṃ ovādo na ṭhapetabbo”ti.</p>
<p><a class="sc" id="160"></a><a class="ms" id="p_5V_2098"></a><a class="msdiv" id="msdiv453"></a>“Katihi nu kho, bhante, aṅgehi samannāgatena bhikkhunā bhikkhunīnaṃ ovādo na gahetabbo”ti?</p>
<p><a class="sc" id="161"></a><a class="ms" id="p_5V_2099"></a>“Pañcahupāli, aṅgehi samannāgatena bhikkhunā bhikkhunīnaṃ ovādo na gahetabbo. Katamehi pañcahi? Kāyikena anācārena samannāgato hoti, vācasikena anācārena samannāgato hoti, kāyi­kavāca­sikena anācārena samannāgato hoti, bhikkhunīnaṃ akkosa­ka­pari­bhāsako hoti, bhikkhunīhi saddhiṃ saṃsaṭṭho viharati ananulomikena saṃsaggena—imehi kho, upāli, pañcahaṅgehi samannāgatena bhikkhunā bhikkhunīnaṃ ovādo na gahetabbo.</p>
<p><a class="sc" id="162"></a><a class="ms" id="p_5V_2100"></a>Aparehipi, upāli, pañcahaṅgehi samannāgatena bhikkhunā bhikkhunīnaṃ ovādo na gahetabbo. Katamehi pañcahi? Alajjī ca hoti, bālo ca, apakatatto ca, gamiko vā hoti, gilāno vā—imehi kho, upāli, pañcahaṅgehi samannāgatena bhikkhunā bhikkhunīnaṃ ovādo na gahetabbo”ti.</p>
<p><a class="sc" id="163"></a><a class="ms" id="p_5V_2101"></a><a class="msdiv" id="msdiv454"></a>“Katihi nu kho, bhante, aṅgehi samannāgatena bhikkhunā saddhiṃ na sākacchitabbo”ti?</p>
<p><a class="sc" id="164"></a><a class="pts-vp-pi" id="pts-vp-pi5.197"></a><a class="ms" id="p_5V_2102"></a>“Pañcahupāli, aṅgehi samannāgatena bhikkhunā saddhiṃ na sākacchitabbo. Katamehi pañcahi? Na asekkhena sīlakkhandhena samannāgato hoti, na asekkhena samā­dhik­khan­dhena samannāgato hoti, na asekkhena pañ­ñāk­khan­dhena samannāgato hoti, na asekkhena vimut­tik­khan­dhena samannāgato hoti, na asekkhena vimutti­ñāṇadas­sa­nak­khan­dhena samannāgato hoti—imehi kho, upāli, pañcahaṅgehi samannāgatena bhikkhunā saddhiṃ na sākacchitabbo. Pañcahupāli, aṅgehi samannāgatena bhikkhunā saddhiṃ sākacchitabbo. Katamehi pañcahi? Asekkhena sīlakkhandhena samannāgato hoti, asekkhena samā­dhik­khan­dhena samannāgato hoti, asekkhena pañ­ñāk­khan­dhena samannāgato hoti, asekkhena vimut­tik­khan­dhena samannāgato hoti, asekkhena vimutti­ñāṇadas­sa­nak­khan­dhena samannāgato hoti— imehi kho, upāli, pañcahaṅgehi samannāgatena bhikkhunā saddhiṃ sākacchitabbo.</p>
<p><a class="sc" id="165"></a><a class="ms" id="p_5V_2103"></a>Aparehipi, upāli, pañcahaṅgehi samannāgatena bhikkhunā saddhiṃ na sākacchitabbo. Katamehi pañcahi? Na attha­paṭi­sam­bhi­dā­patto hoti, na dhamma­paṭi­sam­bhi­dā­patto hoti, na nirutti­paṭi­sam­bhi­dā­patto hoti, na paṭibhā­na­paṭi­sam­bhi­dā­patto hoti, yathāvimuttaṃ cittaṃ na paccavekkhitā—imehi kho, upāli, pañcahaṅgehi samannāgatena bhikkhunā saddhiṃ na sākacchitabbo. Pañcahupāli, aṅgehi samannāgatena bhikkhunā saddhiṃ sākacchitabbo. Katamehi pañcahi? Attha­paṭi­sam­bhi­dā­patto hoti, dhamma­paṭi­sam­bhi­dā­patto hoti, nirutti­paṭi­sam­bhi­dā­patto hoti, paṭibhā­na­paṭi­sam­bhi­dā­patto hoti, yathāvimuttaṃ cittaṃ paccavekkhitā—imehi kho, upāli, pañcahaṅgehi samannāgatena bhikkhunā saddhiṃ sākacchitabbo”ti.</p>
<p class="endsutta"> <a class="sc" id="166"></a><a class="ms" id="p_5V_2104"></a>Bhik­khu­novāda­vaggo niṭṭhito aṭṭhamo.</p>
<p class="endsection summary"> <a class="sc" id="167"></a><a class="ms" id="p_5V_2105"></a>Tassuddānaṃ</p>
<blockquote class="uddanagatha">
<p><a class="sc" id="168"></a><a class="ms" id="p_5V_2106"></a>Bhikkhunīheva kātabbaṃ,<br> aparehi tathā duve;<br> Bhikkhunīnaṃ tayo kammā,<br> na ṭhapetabbā dve dukā;<br> Na gahetabbā dve vuttā,<br> sākacchāsu ca dve dukāti.</p>
</blockquote>
<h2>9. Ubbāhikavagga</h2>
<p><a class="sc" id="169"></a><a class="ms" id="p_5V_2107"></a><a class="msdiv" id="msdiv455"></a>“Katihi nu kho, bhante, aṅgehi samannāgato bhikkhu ubbāhikāya na sammannitabbo”ti?</p>
<p><a class="sc" id="170"></a><a class="ms" id="p_5V_2108"></a>“Pañcahupāli, aṅgehi samannāgato bhikkhu ubbāhikāya na sammannitabbo. Katamehi pañcahi? Na atthakusalo hoti, na dhammakusalo hoti, na niruttikusalo hoti, na byañjanakusalo hoti, na pubbā­para­kusalo hoti—imehi kho, upāli, pañcahaṅgehi samannāgato bhikkhu ubbāhikāya na sammannitabbo. Pañcahupāli, aṅgehi samannāgato bhikkhu ubbāhikāya sammannitabbo. Katamehi pañcahi? Atthakusalo hoti, dhammakusalo hoti, niruttikusalo hoti, byañjanakusalo hoti, pubbā­para­kusalo hoti—imehi kho, upāli, pañcahaṅgehi samannāgato bhikkhu ubbāhikāya sammannitabbo.</p>
<p><a class="sc" id="171"></a><a class="ms" id="p_5V_2109"></a>Aparehipi, upāli, pañcahaṅgehi samannāgato bhikkhu ubbāhikāya na sammannitabbo. Katamehi pañcahi? Kodhano hoti kodhābhibhūto, makkhī hoti makkhābhibhūto, paḷāsī hoti paḷāsābhibhūto, issukī hoti issābhibhūto, sandiṭ­ṭhi­parāmāsī hoti ādhānaggāhī ­duppaṭi­nissaggī—imehi kho, upāli, pañcahaṅgehi samannāgato bhikkhu ubbāhikāya na sammannitabbo. Pañcahupāli, aṅgehi samannāgato bhikkhu ubbāhikāya sammannitabbo. Katamehi pañcahi? Na kodhano hoti na kodhābhibhūto, na makkhī hoti na makkhābhibhūto, na paḷāsī hoti na paḷāsābhibhūto, na issukī hoti na issābhibhūto, asandiṭ­ṭhi­parāmāsī hoti anādhānaggāhī ­suppaṭi­nissaggī— imehi kho, upāli, pañcahaṅgehi samannāgato bhikkhu ubbāhikāya sammannitabbo.</p>
<p><a class="sc" id="172"></a><a class="pts-vp-pi" id="pts-vp-pi5.198"></a><a class="ms" id="p_5V_2110"></a>Aparehipi, upāli, pañcahaṅgehi samannāgato bhikkhu ubbāhikāya na sammannitabbo. Katamehi pañcahi? Kuppati, byāpajjati, patiṭṭhiyati, kopaṃ janeti, akkhamo hoti apa­dak­khi­ṇag­gāhī anusāsaniṃ—imehi kho, upāli, pañcahaṅgehi samannāgato bhikkhu ubbāhikāya na sammannitabbo. Pañcahupāli, aṅgehi samannāgato bhikkhu ubbāhikāya sammannitabbo. Katamehi pañcahi? Na kuppati, na byāpajjati, na patiṭṭhiyati, na kopaṃ janeti, khamo hoti padak­khi­ṇag­gāhī anusāsaniṃ—imehi kho, upāli, pañcahaṅgehi samannāgato bhikkhu ubbāhikāya sammannitabbo.</p>
<p><a class="sc" id="173"></a><a class="ms" id="p_5V_2111"></a>Aparehipi, upāli, pañcahaṅgehi samannāgato bhikkhu ubbāhikāya na sammannitabbo. Katamehi pañcahi? Pasāretā hoti no sāretā, anokāsakammaṃ kāretvā pavattā hoti, na yathādhamme yathāvinaye yathāpattiyā codetā hoti, na yathādhamme yathāvinaye yathāpattiyā kāretā hoti, na yathādiṭṭhiyā byākatā hoti—imehi kho, upāli, pañcahaṅgehi samannāgato bhikkhu ubbāhikāya na sammannitabbo. Pañcahupāli, aṅgehi samannāgato bhikkhu ubbāhikāya sammannitabbo. Katamehi pañcahi? Sāretā hoti no pasāretā, okāsakammaṃ kāretvā pavattā hoti, yathādhamme yathāvinaye yathāpattiyā codetā hoti, yathādhamme yathāvinaye yathāpattiyā kāretā hoti, yathādiṭṭhiyā byākatā hoti—imehi kho, upāli, pañcahaṅgehi samannāgato bhikkhu ubbāhikāya sammannitabbo.</p>
<p><a class="sc" id="174"></a><a class="ms" id="p_5V_2112"></a>Aparehipi, upāli, pañcahaṅgehi samannāgato bhikkhu ubbāhikāya na sammannitabbo. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, alajjī ca hoti—imehi kho, upāli, pañcahaṅgehi samannāgato bhikkhu ubbāhikāya na sammannitabbo. Pañcahupāli, aṅgehi samannāgato bhikkhu ubbāhikāya sammannitabbo. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, lajjī ca hoti—imehi kho, upāli, pañcahaṅgehi samannāgato bhikkhu ubbāhikāya sammannitabbo.</p>
<p><a class="sc" id="175"></a><a class="ms" id="p_5V_2113"></a>Aparehipi, upāli, pañcahaṅgehi samannāgato bhikkhu ubbāhikāya na sammannitabbo. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, akusalo ca hoti vinaye—imehi kho, upāli, pañcahaṅgehi samannāgato bhikkhu ubbāhikāya na sammannitabbo. Pañcahupāli, aṅgehi samannāgato bhikkhu ubbāhikāya sammannitabbo. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, kusalo ca hoti vinaye—imehi kho, upāli, pañcahaṅgehi samannāgato bhikkhu ubbāhikāya sammannitabbo”ti.</p>
<p><a class="sc" id="176"></a><a class="ms" id="p_5V_2114"></a><a class="msdiv" id="msdiv456"></a>“Katihi nu kho, bhante, aṅgehi samannāgato bhikkhu bālotveva saṅkhaṃ gacchatī”ti?</p>
<p><a class="sc" id="177"></a><a class="ms" id="p_5V_2115"></a>“Pañcahupāli, aṅgehi samannāgato bhikkhu bālotveva saṅkhaṃ gacchati. Katamehi pañcahi? Suttaṃ na jānāti, suttānulomaṃ na jānāti, vinayaṃ na jānāti, vinayānulomaṃ na jānāti, na ca ­ṭhānāṭhā­na­kusalo hoti—imehi kho, upāli, pañcahaṅgehi samannāgato bhikkhu bālotveva saṅkhaṃ gacchati. Pañcahupāli, aṅgehi samannāgato bhikkhu paṇḍitotveva saṅkhaṃ gacchati. Katamehi pañcahi? Suttaṃ jānāti, suttānulomaṃ jānāti, vinayaṃ jānāti, vinayānulomaṃ jānāti, ­ṭhānāṭhā­na­kusalo ca hoti—imehi kho, upāli, pañcahaṅgehi samannāgato bhikkhu paṇḍitotveva saṅkhaṃ gacchati.</p>
<p><a class="sc" id="178"></a><a class="pts-vp-pi" id="pts-vp-pi5.199"></a><a class="ms" id="p_5V_2116"></a>Aparehipi, upāli, pañcahaṅgehi samannāgato bhikkhu bālotveva saṅkhaṃ gacchati. Katamehi pañcahi? Dhammaṃ na jānāti, dhammānulomaṃ jānāti, vinayaṃ na jānāti, vinayānulomaṃ na jānāti, na ca pubbā­para­kusalo hoti—imehi kho, upāli, pañcahaṅgehi samannāgato bhikkhu bālotveva saṅkhaṃ gacchati. Pañcahupāli, aṅgehi samannāgato bhikkhu paṇḍitotveva saṅkhaṃ gacchati. Katamehi pañcahi? Dhammaṃ jānāti, dhammānulomaṃ jānāti, vinayaṃ jānāti, vinayānulomaṃ jānāti, pubbā­para­kusalo ca hoti—imehi kho, upāli, pañcahaṅgehi samannāgato bhikkhu paṇḍitotveva saṅkhaṃ gacchati.</p>
<p><a class="sc" id="179"></a><a class="ms" id="p_5V_2117"></a>Aparehipi, upāli, pañcahaṅgehi samannāgato bhikkhu bālotveva saṅkhaṃ gacchati. Katamehi pañcahi? Vatthuṃ na jānāti, nidānaṃ na jānāti, paññattiṃ na jānāti, padapac­cā­bhaṭ­ṭhaṃ na jānāti, anusan­dhi­vacana­pathaṃ na jānāti—imehi kho, upāli, pañcahaṅgehi samannāgato bhikkhu bālotveva saṅkhaṃ gacchati. Pañcahupāli, aṅgehi samannāgato bhikkhu paṇḍitotveva saṅkhaṃ gacchati. Katamehi pañcahi? Vatthuṃ jānāti, nidānaṃ jānāti, paññattiṃ jānāti, padapac­cā­bhaṭ­ṭhaṃ jānāti, anusan­dhi­vacana­pathaṃ jānāti—imehi kho, upāli, pañcahaṅgehi samannāgato bhikkhu paṇḍitotveva saṅkhaṃ gacchati.</p>
<p><a class="sc" id="180"></a><a class="ms" id="p_5V_2118"></a>Aparehipi, upāli, pañcahaṅgehi samannāgato bhikkhu bālotveva saṅkhaṃ gacchati. Katamehi pañcahi? Āpattiṃ na jānāti, āpatti­sa­muṭṭhā­naṃ na jānāti, āpattiyā payogaṃ na jānāti, āpattiyā vūpasamaṃ na jānāti, āpattiyā na viniccha­ya­kusalo hoti—imehi kho, upāli, pañcahaṅgehi samannāgato bhikkhu bālotveva saṅkhaṃ gacchati. Pañcahupāli, aṅgehi samannāgato bhikkhu paṇḍitotveva saṅkhaṃ gacchati. Katamehi pañcahi? Āpattiṃ jānāti, āpatti­sa­muṭṭhā­naṃ jānāti, āpattiyā payogaṃ jānāti, āpattiyā vūpasamaṃ jānāti, āpattiyā viniccha­ya­kusalo hoti— imehi kho, upāli, pañcahaṅgehi samannāgato bhikkhu paṇḍitotveva saṅkhaṃ gacchati.</p>
<p><a class="sc" id="181"></a><a class="ms" id="p_5V_2119"></a>Aparehipi, upāli, pañcahaṅgehi samannāgato bhikkhu bālotveva saṅkhaṃ gacchati. Katamehi pañcahi? Adhikaraṇaṃ na jānāti, adhika­ra­ṇa­sa­muṭṭhā­naṃ na jānāti, adhikaraṇassa payogaṃ na jānāti, adhikaraṇassa vūpasamaṃ na jānāti, adhikaraṇassa na viniccha­ya­kusalo hoti—imehi kho, upāli, pañcahaṅgehi samannāgato bhikkhu bālotveva saṅkhaṃ gacchati. Pañcahupāli, aṅgehi samannāgato bhikkhu paṇḍitotveva saṅkhaṃ gacchati. Katamehi pañcahi? Adhikaraṇaṃ jānāti, adhika­ra­ṇa­sa­muṭṭhā­naṃ jānāti, adhikaraṇassa payogaṃ jānāti, adhikaraṇassa vūpasamaṃ jānāti, adhikaraṇassa viniccha­ya­kusalo hoti—imehi kho, upāli, pañcahaṅgehi samannāgato bhikkhu paṇḍitotveva saṅkhaṃ gacchatī”ti.</p>
<p class="endsutta"> <a class="sc" id="182"></a><a class="ms" id="p_5V_2120"></a>Ubbāhikavaggo niṭṭhito navamo.</p>
<p class="endsection summary"> <a class="sc" id="183"></a><a class="ms" id="p_5V_2121"></a>Tassuddānaṃ</p>
<blockquote class="uddanagatha">
<p><a class="sc" id="184"></a><a class="ms" id="p_5V_2122"></a>Na atthakusalo ceva,<br> kodhano kuppatī ca yo;<br> Pasāretā chandāgatiṃ,<br> akusalo tatheva ca.</p>
<p><a class="sc" id="185"></a><a class="ms" id="p_5V_2123"></a>Suttaṃ dhammañca vatthuñca,<br> āpatti adhikaraṇaṃ;<br> Dve dve pakāsitā sabbe,<br> kaṇhasukkaṃ vijānathāti.</p>
</blockquote>
<h2>10. Adhika­ra­ṇa­vū­pasa­ma­vagga</h2>
<p><a class="sc" id="186"></a><a class="ms" id="p_5V_2124"></a><a class="msdiv" id="msdiv457"></a>“Katihi nu kho, bhante, aṅgehi samannāgato bhikkhu nālaṃ adhikaraṇaṃ vūpasametun”ti?</p>
<p><a class="sc" id="187"></a><a class="pts-vp-pi" id="pts-vp-pi5.200"></a><a class="ms" id="p_5V_2125"></a>“Pañcahupāli, aṅgehi samannāgato bhikkhu nālaṃ adhikaraṇaṃ vūpasametuṃ. Katamehi pañcahi? Āpattiṃ na jānāti, āpatti­sa­muṭṭhā­naṃ na jānāti, āpattiyā payogaṃ na jānāti, āpattiyā vūpasamaṃ na jānāti, āpattiyā na viniccha­ya­kusalo hoti—imehi kho, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Pañcahupāli, aṅgehi samannāgato bhikkhu alaṃ adhikaraṇaṃ vūpasametuṃ. Katamehi pañcahi? Āpattiṃ jānāti, āpatti­sa­muṭṭhā­naṃ jānāti, āpattiyā payogaṃ jānāti, āpattiyā vūpasamaṃ jānāti, āpattiyā viniccha­ya­kusalo hoti—imehi kho, upāli, pañcahaṅgehi samannāgato bhikkhu alaṃ adhikaraṇaṃ vūpasametuṃ.</p>
<p><a class="sc" id="188"></a><a class="ms" id="p_5V_2126"></a>Aparehipi, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Katamehi pañcahi? Adhikaraṇaṃ na jānāti, adhika­ra­ṇa­sa­muṭṭhā­naṃ na jānāti, adhikaraṇassa payogaṃ na jānāti, adhikaraṇassa vūpasamaṃ na jānāti, adhikaraṇassa na viniccha­ya­kusalo hoti—imehi kho, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ.</p>
<p><a class="sc" id="189"></a><a class="ms" id="p_5V_2127"></a>Pañcahupāli, aṅgehi samannāgato bhikkhu alaṃ adhikaraṇaṃ vūpasametuṃ. Katamehi pañcahi? Adhikaraṇaṃ jānāti, adhika­ra­ṇa­sa­muṭṭhā­naṃ jānāti, adhikaraṇassa payogaṃ jānāti, adhikaraṇassa vūpasamaṃ jānāti, adhikaraṇassa viniccha­ya­kusalo hoti—imehi kho, upāli, pañcahaṅgehi samannāgato bhikkhu alaṃ adhikaraṇaṃ vūpasametuṃ.</p>
<p><a class="sc" id="190"></a><a class="ms" id="p_5V_2128"></a>Aparehipi, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, alajjī ca hoti—imehi kho, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Pañcahupāli, aṅgehi samannāgato bhikkhu alaṃ adhikaraṇaṃ vūpasametuṃ. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, lajjī ca hoti—imehi kho, upāli, pañcahaṅgehi samannāgato bhikkhu alaṃ adhikaraṇaṃ vūpasametuṃ.</p>
<p><a class="sc" id="191"></a><a class="ms" id="p_5V_2129"></a>Aparehipi, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, appassuto ca hoti—imehi kho, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Pañcahupāli, aṅgehi samannāgato bhikkhu alaṃ adhikaraṇaṃ vūpasametuṃ. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, bahussuto ca hoti—imehi kho, upāli, pañcahaṅgehi samannāgato bhikkhu alaṃ adhikaraṇaṃ vūpasametuṃ.</p>
<p><a class="sc" id="192"></a><a class="ms" id="p_5V_2130"></a>Aparehipi, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Katamehi pañcahi? Vatthuṃ na jānāti, nidānaṃ na jānāti, paññattiṃ na jānāti, padapac­cā­bhaṭ­ṭhaṃ na jānāti, anusan­dhi­vacana­pathaṃ na jānāti—imehi kho, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Pañcahupāli, aṅgehi samannāgato bhikkhu alaṃ adhikaraṇaṃ vūpasametuṃ. Katamehi pañcahi? Vatthuṃ jānāti, nidānaṃ jānāti, paññattiṃ jānāti, padapac­cā­bhaṭ­ṭhaṃ jānāti, anusan­dhi­vacana­pathaṃ jānāti—imehi kho, upāli, pañcahaṅgehi samannāgato bhikkhu alaṃ adhikaraṇaṃ vūpasametuṃ.</p>
<p><a class="sc" id="193"></a><a class="ms" id="p_5V_2131"></a>Aparehipi, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, akusalo ca hoti vinaye—imehi kho, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Pañcahupāli, aṅgehi samannāgato bhikkhu alaṃ adhikaraṇaṃ vūpasametuṃ. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, kusalo ca hoti vinaye—imehi kho, upāli, pañcahaṅgehi samannāgato bhikkhu alaṃ adhikaraṇaṃ vūpasametuṃ.</p>
<p><a class="sc" id="194"></a><a class="pts-vp-pi" id="pts-vp-pi5.201"></a><a class="ms" id="p_5V_2132"></a>Aparehipi, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, puggalagaru hoti no saṃghagaru—imehi kho, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Pañcahupāli, aṅgehi samannāgato bhikkhu alaṃ adhikaraṇaṃ vūpasametuṃ. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, saṃghagaru hoti no puggalagaru—imehi kho, upāli, pañcahaṅgehi samannāgato bhikkhu alaṃ adhikaraṇaṃ vūpasametuṃ.</p>
<p><a class="sc" id="195"></a><a class="ms" id="p_5V_2133"></a>Aparehipi, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, āmisagaru hoti no saddhammagaru— imehi kho, upāli, pañcahaṅgehi samannāgato bhikkhu nālaṃ adhikaraṇaṃ vūpasametuṃ. Pañcahupāli, aṅgehi samannāgato bhikkhu alaṃ adhikaraṇaṃ vūpasametuṃ. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, saddhammagaru hoti no āmisagaru—imehi kho, upāli, pañcahaṅgehi samannāgato bhikkhu alaṃ adhikaraṇaṃ vūpasametun”ti.</p>
<p><a class="sc" id="196"></a><a class="ms" id="p_5V_2134"></a><a class="msdiv" id="msdiv458"></a>“Katihi nu kho, bhante, ākārehi saṃgho bhijjatī”ti? “Pañcahupāli, ākārehi saṃgho bhijjati. Katamehi pañcahi? Kammena, uddesena, voharanto, anussāvanena, salākaggāhena—imehi kho, upāli, pañcahākārehi saṃgho bhijjatī”ti.</p>
<p><a class="sc" id="197"></a><a class="pts-vp-pi" id="pts-vp-pi5.202"></a><a class="ms" id="p_5V_2135"></a>“Saṃgharāji saṃgharājīti, bhante, vuccati. Kittāvatā nu kho, bhante, saṃgharāji hoti no ca saṃghabhedo? Kittāvatā ca pana saṃgharāji ceva hoti saṃghabhedo cā”ti? “Paññattetaṃ, upāli, mayā āgantukānaṃ bhikkhūnaṃ āgantukavattaṃ. Evaṃ supaññatte kho, upāli, mayā sikkhāpade āgantukā bhikkhū āgantukavatte na vattanti. Evampi kho, upāli, saṃgharāji hoti no ca saṃghabhedo. Paññattetaṃ, upāli, mayā āvāsikānaṃ bhikkhūnaṃ āvāsikavattaṃ. Evaṃ supaññatte kho, upāli, mayā sikkhāpade āvāsikā bhikkhū āvāsikavatte na vattanti. Evampi kho, upāli, saṃgharāji hoti no ca saṃghabhedo. Paññattetaṃ, upāli, mayā bhikkhūnaṃ bhattagge bhattag­ga­vattaṃ—yathāvuḍḍhaṃ yathārattaṃ yathāpatirūpaṃ aggāsanaṃ aggodakaṃ aggapiṇḍaṃ. Evaṃ supaññatte kho, upāli, mayā sikkhāpade navā bhikkhū bhattagge therānaṃ bhikkhūnaṃ āsanaṃ paṭibāhanti. Evampi kho, upāli, saṃgharāji hoti no ca saṃghabhedo. Paññattetaṃ, upāli, mayā bhikkhūnaṃ senāsane senāsanavattaṃ—yathāvuḍḍhaṃ yathārattaṃ yathāpatirūpaṃ. Evaṃ supaññatte kho, upāli, mayā sikkhāpade navā bhikkhū therānaṃ bhikkhūnaṃ senāsanaṃ paṭibāhanti. Evampi kho, upāli, saṃgharāji hoti no ca saṃghabhedo. Paññattetaṃ, upāli, mayā bhikkhūnaṃ antosīmāya ekaṃ uposathaṃ ekaṃ pavāraṇaṃ ekaṃ saṃghakammaṃ ekaṃ kammākammaṃ. Evaṃ supaññatte kho, upāli, mayā sikkhāpade tattheva antosīmāya <span class="var" title="āveṇibhāvaṃ (bj, s1-3, pts1)" id="note351">āvenibhāvaṃ</span> karitvā gaṇaṃ bandhitvā <span class="var" title="āveṇi (bj, s1-3, pts1)" id="note352">āveniṃ</span> uposathaṃ karonti āveniṃ pavāraṇaṃ karonti āveniṃ saṃghakammaṃ karonti āveniṃ kammākammāni karonti. Evaṃ kho, upāli, saṃgharāji ceva hoti saṃghabhedo cā”ti.</p>
<p class="endsutta"> <a class="sc" id="198"></a><a class="ms" id="p_5V_2136"></a>Adhika­ra­ṇa­vū­pasa­ma­vaggo niṭṭhito dasamo.</p>
<p class="endsection summary"> <a class="sc" id="199"></a><a class="ms" id="p_5V_2137"></a>Tassuddānaṃ</p>
<blockquote class="uddanagatha">
<p><a class="sc" id="200"></a><a class="ms" id="p_5V_2138"></a>Āpattiṃ adhikaraṇaṃ,<br> chandā appassutena ca;<br> Vatthuñca akusalo ca,<br> puggalo āmisena ca;<br> Bhijjati saṃgharāji ca,<br> saṃghabhedo tatheva cāti.</p>
</blockquote>
<h2>11. Saṃgha­bheda­ka­vagga</h2>
<p><a class="sc" id="201"></a><a class="ms" id="p_5V_2139"></a><a class="msdiv" id="msdiv459"></a>“Katihi nu kho, bhante, aṅgehi samannāgato saṃghabhedako āpāyiko nerayiko kappaṭṭho atekiccho”ti?</p>
<p><a class="sc" id="202"></a><a class="ms" id="p_5V_2140"></a>“Pañcahupāli, aṅgehi samannāgato saṃghabhedako āpāyiko nerayiko kappaṭṭho atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, vinidhāya diṭṭhiṃ kammena—imehi kho, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho.</p>
<p><a class="sc" id="203"></a><a class="ms" id="p_5V_2141"></a>Aparehipi, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, vinidhāya diṭṭhiṃ uddesena—imehi kho, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho.</p>
<p><a class="sc" id="204"></a><a class="ms" id="p_5V_2142"></a>Aparehipi, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, vinidhāya diṭṭhi voharanto—imehi kho, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho.</p>
<p><a class="sc" id="205"></a><a class="ms" id="p_5V_2143"></a>Aparehipi, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, vinidhāya diṭṭhiṃ anussāvanena—imehi kho, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho.</p>
<p><a class="sc" id="206"></a><a class="ms" id="p_5V_2144"></a>Aparehipi, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, vinidhāya diṭṭhiṃ salākaggāhena—imehi kho, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho.</p>
<p><a class="sc" id="207"></a><a class="ms" id="p_5V_2145"></a>Aparehipi, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, vinidhāya khantiṃ kammena … pe … vinidhāya khantiṃ uddesena … pe … vinidhāya khantiṃ voharanto … pe … vinidhāya khantiṃ anussāvanena … pe … vinidhāya khantiṃ salākaggāhena—imehi kho, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho.</p>
<p><a class="sc" id="208"></a><a class="ms" id="p_5V_2146"></a>Aparehipi, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti avinayaṃ vinayoti dīpeti, vinayaṃ avinayoti dīpeti, vinidhāya ruciṃ kammena … pe … vinidhāya ruciṃ uddesena … pe … vinidhāya ruciṃ voharanto … pe … vinidhāya ruciṃ anussāvanena … pe … vinidhāya ruciṃ salākaggāhena—imehi kho, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho.</p>
<p><a class="sc" id="209"></a><a class="pts-vp-pi" id="pts-vp-pi5.203"></a><a class="ms" id="p_5V_2147"></a>Aparehipi, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, vinidhāya saññaṃ kammena … pe … vinidhāya saññaṃ uddesena … pe … vinidhāya saññaṃ voharanto … pe … vinidhāya saññaṃ anussāvanena … pe … vinidhāya saññaṃ salākaggāhena—imehi kho, upāli, pañcahaṅgehi samannāgato saṃghabhedako āpāyiko nerayiko kappaṭṭho atekiccho”ti.</p>
<p class="endsutta"> <a class="sc" id="210"></a><a class="ms" id="p_5V_2148"></a>Saṃgha­bheda­ka­vaggo niṭṭhito ekādasamo.</p>
<p class="endsection summary"> <a class="sc" id="211"></a><a class="ms" id="p_5V_2149"></a>Tassuddānaṃ</p>
<blockquote class="uddanagatha">
<p><a class="sc" id="212"></a><a class="ms" id="p_5V_2150"></a>Vinidhāya diṭṭhiṃ kammena,<br> uddese voharena ca;<br> Anussāvane salākena,<br> pañcete diṭṭhinissitā;<br> <span class="var" title="khanti ruci ca saññā ca (bj, s1-3, pts1)" id="note354">Khantiṃ ruciñca saññañca</span>,<br> tayo te pañcadhā nayāti.</p>
</blockquote>
<h2>12. Dutiya­saṃgha­bheda­ka­vagga</h2>
<p><a class="sc" id="213"></a><a class="ms" id="p_5V_2151"></a><a class="msdiv" id="msdiv460"></a>“Katihi nu kho, bhante, aṅgehi samannāgato saṃghabhedako na āpāyiko na nerayiko na kappaṭṭho na atekiccho”ti?</p>
<p><a class="sc" id="214"></a><a class="ms" id="p_5V_2152"></a>“Pañcahupāli, aṅgehi samannāgato saṃghabhedako na āpāyiko na nerayiko na kappaṭṭho na atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, avinidhāya diṭṭhiṃ kammena—imehi kho, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho.</p>
<p><a class="sc" id="215"></a><a class="ms" id="p_5V_2153"></a>Aparehipi, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, avinidhāya diṭṭhiṃ uddesena—imehi kho, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho.</p>
<p><a class="sc" id="216"></a><a class="ms" id="p_5V_2154"></a>Aparehipi, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, avinidhāya diṭṭhiṃ voharanto. Imehi kho, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho.</p>
<p><a class="sc" id="217"></a><a class="ms" id="p_5V_2155"></a>Aparehipi, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, avinidhāya diṭṭhiṃ anussāvanena—imehi kho, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho.</p>
<p><a class="sc" id="218"></a><a class="ms" id="p_5V_2156"></a>Aparehipi, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, avinidhāya diṭṭhiṃ salākaggāhena—imehi kho, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho.</p>
<p><a class="sc" id="219"></a><a class="ms" id="p_5V_2157"></a>Aparehipi, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, avinidhāya khantiṃ kammena … pe … avinidhāya khantiṃ uddesena … pe … avinidhāya khantiṃ voharanto … pe … avinidhāya khantiṃ anussāvanena … pe … avinidhāya khantiṃ salākaggāhena—imehi kho, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho.</p>
<p><a class="sc" id="220"></a><a class="ms" id="p_5V_2158"></a>Aparehipi, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, avinidhāya ruciṃ kammena … pe … avinidhāya ruciṃ uddesena … pe … avinidhāya ruciṃ voharanto … pe … avinidhāya ruciṃ anussāvanena … pe … avinidhāya ruciṃ salākaggāhena—imehi kho, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho.</p>
<p><a class="sc" id="221"></a><a class="ms" id="p_5V_2159"></a>Aparehipi, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho. Katamehi pañcahi? Idhupāli, bhikkhu adhammaṃ dhammoti dīpeti, dhammaṃ adhammoti dīpeti, avinayaṃ vinayoti dīpeti, vinayaṃ avinayoti dīpeti, avinidhāya saññaṃ kammena … pe … avinidhāya saññaṃ uddesena … pe … avinidhāya saññaṃ voharanto … pe … avinidhāya saññaṃ anussāvanena … pe … avinidhāya saññaṃ salākaggāhena—imehi kho, upāli, pañcahaṅgehi samannāgato saṃghabhedako na āpāyiko na nerayiko na kappaṭṭho na atekiccho”ti.</p>
<p class="endsutta"> <a class="sc" id="222"></a><a class="ms" id="p_5V_2160"></a>Dutiya­saṃgha­bheda­ka­vaggo niṭṭhito dvādasamo.</p>
<p class="endsection summary"> <a class="sc" id="223"></a><a class="ms" id="p_5V_2161"></a>Tassuddānaṃ</p>
<blockquote class="uddanagatha">
<p><a class="sc" id="224"></a><a class="ms" id="p_5V_2162"></a>Avinidhāya diṭṭhiṃ kammena,<br> Uddese voharena ca;<br> Anussāvane salākena,<br> Pañcete diṭṭhinissitā;<br> Khantiṃ ruciñca saññañca,<br> Tayo te pañcadhā nayā.</p>
<p><a class="sc" id="225"></a><a class="ms" id="p_5V_2163"></a>Heṭṭhime kaṇhapakkhamhi,<br> samavīsati vidhī yathā;<br> Tatheva sukkapakkhamhi,<br> samavīsati jānathāti.</p>
</blockquote>
<h2>13. Āvāsikavagga</h2>
<p><a class="sc" id="226"></a><a class="ms" id="p_5V_2164"></a><a class="msdiv" id="msdiv461"></a>“Katihi nu kho, bhante, aṅgehi samannāgato āvāsiko bhikkhu yathābhataṃ nikkhitto evaṃ niraye”ti?</p>
<p><a class="sc" id="227"></a><a class="pts-vp-pi" id="pts-vp-pi5.204"></a><a class="ms" id="p_5V_2165"></a>“Pañcahupāli, aṅgehi samannāgato āvāsiko bhikkhu yathābhataṃ nikkhitto evaṃ niraye. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, saṃghikaṃ pug­gali­ka­pari­bho­gena paribhuñjati— imehi kho, upāli, pañcahaṅgehi samannāgato āvāsiko bhikkhu yathābhataṃ nikkhitto evaṃ niraye.</p>
<p><a class="sc" id="228"></a><a class="ms" id="p_5V_2166"></a>Pañcahupāli, aṅgehi samannāgato āvāsiko bhikkhu yathābhataṃ nikkhitto evaṃ sagge. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, saṃghikaṃ na pug­gali­ka­pari­bho­gena paribhuñjati—imehi kho, upāli, pañcahaṅgehi samannāgato āvāsiko bhikkhu yathābhataṃ nikkhitto evaṃ sagge”ti.</p>
<p><a class="sc" id="229"></a><a class="ms" id="p_5V_2167"></a><a class="msdiv" id="msdiv462"></a>“Kati nu kho, bhante, adhammikā vinayab­yākaraṇā”ti?</p>
<p><a class="sc" id="230"></a><a class="ms" id="p_5V_2168"></a>“Pañcime, upāli, adhammikā vinayab­yākaraṇā. Katame pañca? Idhupāli, bhikkhu adhammaṃ dhammoti pariṇāmeti, dhammaṃ adhammoti pariṇāmeti, avinayaṃ vinayoti pariṇāmeti, vinayaṃ avinayoti pariṇāmeti, apaññattaṃ paññāpeti, paññattaṃ samucchindati—ime kho, upāli, pañca adhammikā vinayab­yākaraṇā. Pañcime, upāli, dhammikā vinayab­yākaraṇā. Katame pañca? Idhupāli, bhikkhu adhammaṃ adhammoti pariṇāmeti, dhammaṃ dhammoti pariṇāmeti, avinayaṃ avinayoti pariṇāmeti, vinayaṃ vinayoti pariṇāmeti, apaññattaṃ na paññapeti, paññattaṃ na samucchindati—ime kho, upāli, pañca dhammikā vinayab­yākaraṇā”ti.</p>
<p><a class="sc" id="231"></a><a class="ms" id="p_5V_2169"></a><a class="msdiv" id="msdiv463"></a>“Katihi nu kho, bhante, aṅgehi samannāgato bhattuddesako yathābhataṃ nikkhitto evaṃ niraye”ti?</p>
<p><a class="sc" id="232"></a><a class="ms" id="p_5V_2170"></a>“Pañcahupāli, aṅgehi samannāgato bhattuddesako yathābhataṃ nikkhitto evaṃ niraye. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, uddiṭ­ṭhānud­diṭṭhaṃ na jānāti—imehi kho, upāli, pañcahaṅgehi samannāgato bhattuddesako yathābhataṃ nikkhitto evaṃ niraye.</p>
<p><a class="sc" id="233"></a><a class="ms" id="p_5V_2171"></a>Pañcahupāli, aṅgehi samannāgato bhattuddesako yathābhataṃ nikkhitto evaṃ sagge. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, uddiṭ­ṭhānud­diṭṭhaṃ jānāti—imehi kho, upāli, pañcahaṅgehi samannāgato bhattuddesako yathābhataṃ nikkhitto evaṃ sagge”ti.</p>
<p><a class="sc" id="234"></a><a class="ms" id="p_5V_2172"></a><a class="msdiv" id="msdiv464"></a>“Katihi nu kho, bhante, aṅgehi samannāgato senāsa­na­paññā­pako … pe … bhaṇḍāgāriko … pe … cīvara­paṭig­gāhako … pe … cīvarabhājako … pe … yāgubhājako … pe … phalabhājako … pe … khajjabhājako … pe … appa­matta­ka­vissaj­jako … pe … sāṭi­yag­gāhā­pako … pe … pattaggāhāpako … pe … ārāmikapesako … pe … sāmaṇerapesako yathābhataṃ nikkhitto evaṃ niraye”ti?</p>
<p><a class="sc" id="235"></a><a class="ms" id="p_5V_2173"></a>“Pañcahupāli, aṅgehi samannāgato sāmaṇerapesako yathābhataṃ nikkhitto evaṃ niraye. Katamehi pañcahi? Chandāgatiṃ gacchati, dosāgatiṃ gacchati, mohāgatiṃ gacchati, bhayāgatiṃ gacchati, pesitāpesitaṃ na jānāti—imehi kho, upāli, pañcahaṅgehi samannāgato sāmaṇerapesako yathābhataṃ nikkhitto evaṃ niraye. Pañcahupāli, aṅgehi samannāgato sāmaṇerapesako yathābhataṃ nikkhitto evaṃ sagge. Katamehi pañcahi? Na chandāgatiṃ gacchati, na dosāgatiṃ gacchati, na mohāgatiṃ gacchati, na bhayāgatiṃ gacchati, pesitāpesitaṃ jānāti—imehi kho, upāli, pañcahaṅgehi samannāgato sāmaṇerapesako yathābhataṃ nikkhitto evaṃ sagge”ti.</p>
<p class="endsutta"> <a class="sc" id="236"></a><a class="ms" id="p_5V_2174"></a>Āvāsikavaggo niṭṭhito terasamo.</p>
<p class="endsection summary"> <a class="sc" id="237"></a><a class="ms" id="p_5V_2175"></a>Tassuddānaṃ</p>
<blockquote class="uddanagatha">
<p><a class="sc" id="238"></a><a class="pts-vp-pi" id="pts-vp-pi5.205"></a><a class="ms" id="p_5V_2176"></a>Āvāsi­kab­yākaraṇā,<br> bhattu­se­nāsa­nāni ca;<br> Bhaṇḍa­cīvarag­gāho ca,<br> cīvarassa ca bhājako.</p>
<p><a class="sc" id="239"></a><a class="ms" id="p_5V_2177"></a>Yāgu phalaṃ khajjakañca,<br> appasāṭi­ya­gāhako;<br> Patto ārāmiko ceva,<br> sāmaṇerena pesakoti.</p>
</blockquote>
<h2>14. Kathi­nat­thāra­vagga</h2>
<p><a class="sc" id="240"></a><a class="ms" id="p_5V_2178"></a><a class="msdiv" id="msdiv465"></a>“Kati nu kho, bhante, ānisaṃsā kathinatthāre”ti?</p>
<p><a class="sc" id="241"></a><a class="ms" id="p_5V_2179"></a>“Pañcime, upāli, ānisaṃsā kathinatthāre. Katame pañca? Anāmantacāro, asamādānacāro, gaṇabhojanaṃ, yāva­dattha­cīvaraṃ, yo ca tattha cīvaruppādo so nesaṃ bhavissati—ime kho, upāli, pañca ānisaṃsā kathinatthāre”ti.</p>
<p><a class="sc" id="242"></a><a class="ms" id="p_5V_2180"></a><a class="msdiv" id="msdiv466"></a>“Kati nu kho, bhante, ādīnavā muṭṭhassatissa asampajānassa niddaṃ okkamato”ti?</p>
<p><a class="sc" id="243"></a><a class="ms" id="p_5V_2181"></a>“Pañcime, upāli, ādīnavā muṭṭhassatissa asampajānassa niddaṃ okkamato. Katame pañca? Dukkhaṃ supati, dukkhaṃ paṭibujjhati, pāpakaṃ supinaṃ passati, devatā na rakkhanti, asuci muccati—ime kho, upāli, pañca ādīnavā muṭṭhassatissa asampajānassa niddaṃ okkamato.</p>
<p><a class="sc" id="244"></a><a class="ms" id="p_5V_2182"></a>Pañcime, upāli, ānisaṃsā upaṭṭhi­tas­satissa sampajānassa niddaṃ okkamato. Katame pañca? Sukhaṃ supati, sukhaṃ paṭibujjhati, na pāpakaṃ supinaṃ passati, devatā rakkhanti, asuci na muccati—ime kho, upāli, pañca ānisaṃsā upaṭṭhi­tas­satissa sampajānassa niddaṃ okkamato”ti.</p>
<p><a class="sc" id="245"></a><a class="ms" id="p_5V_2183"></a><a class="msdiv" id="msdiv467"></a>“Kati nu kho, bhante, avandiyā”ti?</p>
<p><a class="sc" id="246"></a><a class="ms" id="p_5V_2184"></a>“Pañcime, upāli, avandiyā. Katame pañca? Antaragharaṃ paviṭṭho avandiyo, racchagato avandiyo, otamasiko avandiyo, asaman­nā­haranto avandiyo, sutto avandiyo—ime kho, upāli, pañca avandiyā.</p>
<p><a class="sc" id="247"></a><a class="ms" id="p_5V_2185"></a>Aparepi, upāli, pañca avandiyā. Katame pañca? Yāgupāne avandiyo, bhattagge avandiyo, ekāvatto avandiyo, aññavihito avandiyo, naggo avandiyo—ime kho, upāli, pañca avandiyā.</p>
<p><a class="sc" id="248"></a><a class="ms" id="p_5V_2186"></a>Aparepi, upāli, pañca avandiyā. Katame pañca? Khādanto avandiyo, bhuñjanto avandiyo, uccāraṃ karonto avandiyo, passāvaṃ karonto avandiyo, ukkhittako avandiyo—ime kho, upāli, pañca avandiyā.</p>
<p><a class="sc" id="249"></a><a class="ms" id="p_5V_2187"></a>Aparepi, upāli, pañca avandiyā. Katame pañca? Pure upasampannena pacchā upasampanno avandiyo, anupasampanno avandiyo, nānāsaṃvāsako vuḍḍhataro adhammavādī avandiyo, mātugāmo avandiyo, paṇḍako avandiyo—ime kho, upāli, pañca avandiyā.</p>
<p><a class="sc" id="250"></a><a class="ms" id="p_5V_2188"></a>Aparepi, upāli, pañca avandiyā. Katame pañca? Pārivāsiko avandiyo, mūlāya­paṭikas­sa­nāraho avandiyo, mānattāraho avandiyo, mānattacāriko avandiyo, abbhānāraho avandiyo—ime kho, upāli, pañca avandiyā”ti.</p>
<p><a class="sc" id="251"></a><a class="pts-vp-pi" id="pts-vp-pi5.206"></a><a class="ms" id="p_5V_2189"></a><a class="msdiv" id="msdiv468"></a>“Kati nu kho, bhante, vandiyā”ti?</p>
<p><a class="sc" id="252"></a><a class="ms" id="p_5V_2190"></a>“Pañcime, upāli, vandiyā. Katame pañca? Pacchā upasampannena pure upasampanno vandiyo, nānāsaṃvāsako vuḍḍhataro dhammavādī vandiyo, ācariyo vandiyo, upajjhāyo vandiyo, sadevake loke samārake sabrahmake ­sassama­ṇab­rāhma­ṇiyā pajāya sade­va­manus­sāya tathāgato arahaṃ sammāsambuddho vandiyo—ime kho, upāli, pañca vandiyā”ti.</p>
<p><a class="sc" id="253"></a><a class="ms" id="p_5V_2191"></a><a class="msdiv" id="msdiv469"></a>“Navakatarena, bhante, bhikkhunā vuḍḍhatarassa bhikkhuno pāde vandantena kati dhamme ajjhattaṃ upaṭṭhāpetvā pādā vanditabbā”ti?</p>
<p><a class="sc" id="254"></a><a class="ms" id="p_5V_2192"></a>“Navaka­ta­renu­pāli, bhikkhunā vuḍḍhatarassa bhikkhuno pāde vandantena pañca dhamme ajjhattaṃ upaṭṭhāpetvā pādā vanditabbā. Katame pañca? Navaka­ta­renu­pāli, bhikkhunā vuḍḍhatarassa bhikkhuno pāde vandantena ekaṃsaṃ uttarāsaṅgaṃ karitvā, añjaliṃ paggahetvā, ubhohi pāṇitalehi pādāni parisam­bāhan­tena, pemañca gāravañca upaṭṭhāpetvā pādā vanditabbā—navaka­ta­renu­pāli bhikkhunā vuḍḍhatarassa bhikkhuno pāde vandantena ime pañca dhamme ajjhattaṃ upaṭṭhāpetvā pādā vanditabbā”ti.</p>
<p class="endsutta"> <a class="sc" id="255"></a><a class="ms" id="p_5V_2193"></a>Kathi­nat­thāra­vaggo niṭṭhito cuddasamo.</p>
<p class="endsection summary"> <a class="sc" id="256"></a><a class="ms" id="p_5V_2194"></a>Tassuddānaṃ</p>
<blockquote class="uddanagatha">
<p><a class="sc" id="257"></a><a class="ms" id="p_5V_2195"></a>Kathi­nat­thāra­niddā ca,<br> antarā yāgukhādane;<br> Pure ca pārivāsi ca,<br> vandiyo vandi­tab­ba­kanti.</p>
</blockquote>
<p class="endsection"> <a class="sc" id="258"></a><a class="ms" id="p_5V_2196"></a>Upālipañcakaṃ niṭṭhitaṃ.</p>
<p class="endsection summary"> <a class="sc" id="259"></a><a class="ms" id="p_5V_2197"></a>Tesaṃ vaggānaṃ uddānaṃ</p>
<blockquote class="uddanagatha">
<p><a class="sc" id="260"></a><a class="ms" id="p_5V_2198"></a>Anissitena kammañca,<br> vohārā­vi­kam­mena ca;<br> Codanā ca dhutaṅgā ca,<br> musā bhikkhunimeva ca.</p>
<p><a class="sc" id="261"></a><a class="ms" id="p_5V_2199"></a>Ubbāhi­kādhika­ra­ṇaṃ,<br> bhedakā pañcamā pure;<br> Āvāsikā kathinañca,<br> cuddasā suppakāsitāti.</p>
</blockquote>
</article>
<aside id="metaarea">
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, 2005. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<p>Prepared for SuttaCentral by <span class="editor">Blake Walshe</span> and <span class="editor">Bhikkhu Sujato</span>.</p></aside>
</section>
</div>
</body>
</html>