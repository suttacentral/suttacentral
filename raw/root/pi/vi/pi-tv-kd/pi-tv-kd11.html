<!DOCTYPE html>
<html>
<head>
<meta charset="UTF-8">
<meta name="description" content="Pali text from the Mahāsaṅgīti Tipiṭaka Buddhavasse 2500">
<title></title>
</head>
<body>
<div id="text" lang="pi">
<section class="sutta" id="pi-tv-kd11">
<article>
<div class="hgroup">
<p class="division">Cūḷavagga</p>
<h1>Kammak­khan­dhaka</h1>
</div>
<h2>1. Tajjanīyakamma</h2>
<p class="namo"> <a class="sc" id="1"></a><a class="ms" id="p_4V_1"></a>Namo tassa Bhagavato Arahato Sammā­sambud­dhassa.</p>
<p><a class="sc" id="2"></a><a class="pts-vp-pi" id="pts-vp-pi2.1"></a><a class="ms" id="p_4V_2"></a><a class="msdiv" id="msdiv1"></a>Tena samayena buddho bhagavā sāvatthiyaṃ viharati jetavane anātha­piṇḍi­kassa ārāme. Tena kho pana samayena paṇḍu­ka­lohitakā bhikkhū attanā bhaṇḍanakārakā kalahakārakā vivādakārakā bhassakārakā saṃghe adhika­ra­ṇa­kārakā, yepi caññe bhikkhū bhaṇḍanakārakā kalahakārakā vivādakārakā bhassakārakā saṃghe adhika­ra­ṇa­kārakā te upasaṅkamitvā evaṃ vadanti—“mā kho tumhe, āyasmanto, eso ajesi. Balavābalavaṃ paṭimantetha. Tumhe tena paṇḍitatarā ca byattatarā ca bahussutatarā ca <span class="var" title="alamatthatarā ca (s1-3, pts1, mr)" id="note1">alamattatarā ca</span>. Mā cassa bhāyittha. Mayampi tumhākaṃ pakkhā bhavissāmā”ti. Tena anuppannāni ceva bhaṇḍanāni uppajjanti uppannāni ca bhaṇḍanāni bhiyyobhāvāya vepullāya saṃvattanti. Ye te bhikkhū appicchā … pe … te ujjhāyanti khiyyanti vipācenti—“kathañhi nāma paṇḍu­ka­lohitakā bhikkhū attanā bhaṇḍanakārakā kalahakārakā vivādakārakā bhassakārakā saṃghe adhika­ra­ṇa­kārakā, yepi caññe bhikkhū bhaṇḍanakārakā kalahakārakā vivādakārakā bhassakārakā saṃghe adhika­ra­ṇa­kārakā te upasaṅkamitvā evaṃ vakkhanti—‘mā kho tumhe, āyasmanto, eso ajesi. Balavābalavaṃ paṭimantetha. Tumhe tena paṇḍitatarā ca byattatarā ca bahussutatarā ca alamattatarā ca. Mā cassa bhāyittha. Mayampi tumhākaṃ pakkhā bhavissāmā’ti. Tena anuppannāni ceva bhaṇḍanāni uppajjanti uppannāni ca bhaṇḍanāni bhiyyobhāvāya vepullāya saṃvattantī”ti.</p>
<p><a class="sc" id="3"></a><a class="pts-vp-pi" id="pts-vp-pi2.2"></a><a class="ms" id="p_4V_3"></a><a class="msdiv" id="msdiv2"></a>Atha kho te bhikkhū bhagavato etamatthaṃ ārocesuṃ. Atha kho bhagavā etasmiṃ nidāne etasmiṃ pakaraṇe bhikkhusaṃghaṃ sannipātāpetvā bhikkhū paṭipucchi— “saccaṃ kira, bhikkhave, paṇḍu­ka­lohitakā bhikkhū attanā bhaṇḍanakārakā kalahakārakā vivādakārakā bhassakārakā saṃghe adhika­ra­ṇa­kārakā, yepi caññe bhikkhū bhaṇḍanakārakā kalahakārakā vivādakārakā bhassakārakā saṃghe adhika­ra­ṇa­kārakā te upasaṅkamitvā evaṃ vadanti—‘mā kho tumhe, āyasmanto, eso ajesi. Balavābalavaṃ paṭimantetha. Tumhe tena paṇḍitatarā ca byattatarā ca bahussutatarā ca alamattatarā ca. Mā cassa bhāyittha. Mayampi tumhākaṃ pakkhā bhavissāmā’ti. Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṃvattantī”ti? “Saccaṃ, bhagavā”ti. Vigarahi buddho bhagavā—“ananucchavikaṃ, bhikkhave, tesaṃ moghapurisānaṃ ananulomikaṃ appatirūpaṃ assāmaṇakaṃ akappiyaṃ akaraṇīyaṃ. Kathañhi nāma te, bhikkhave, moghapurisā attanā bhaṇḍanakārakā … pe … saṃghe adhika­ra­ṇa­kārakā, yepi caññe bhikkhū bhaṇḍanakārakā … pe … saṃghe adhika­ra­ṇa­kārakā te upasaṅkamitvā evaṃ vakkhanti—‘mā kho tumhe, āyasmanto, eso ajesi. Balavābalavaṃ paṭimantetha. Tumhe tena paṇḍitatarā ca byattatarā ca bahussutatarā ca alamattatarā ca. Mā cassa bhāyittha. Mayampi tumhākaṃ pakkhā bhavissāmā’ti? Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṃvattanti. Netaṃ, bhikkhave, appasannānaṃ vā pasādāya pasannānaṃ vā bhiyyobhāvāya. Atha khvetaṃ, bhikkhave, appasan­nā­nañ­ceva appasādāya pasannānañca ekaccānaṃ aññathattāyā”ti.</p>
<p><a class="sc" id="4"></a><a class="ms" id="p_4V_4"></a><span class="var" title="paṇḍu­ka­lohitake (s1-3)" id="note2">Atha kho bhagavā te</span> bhikkhū aneka­pariyā­yena vigarahitvā dubbharatāya dupposatāya mahicchatāya <span class="var" title="asantuṭṭhiyā (bj, pts1) | asantuṭṭhatāya (s1-3)" id="note3">asantuṭṭhitāya</span> saṅgaṇikāya kosajjassa avaṇṇaṃ bhāsitvā aneka­pariyā­yena subharatāya suposatāya appicchassa santuṭṭhassa sallekhassa dhutassa pāsādikassa apacayassa <span class="var" title="viriyā­rambhassa (bj, s1-3, pts1) | vīri­yārab­bhassa (mr)" id="note4">vīriyā­rambhassa</span> vaṇṇaṃ bhāsitvā bhikkhūnaṃ tadanuc­chavi­kaṃ tadanulomikaṃ dhammiṃ kathaṃ katvā bhikkhū āmantesi—“tena hi, bhikkhave, saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ karotu. Evañca pana, bhikkhave, kātabbaṃ. Paṭhamaṃ paṇḍu­ka­lohitakā bhikkhū codetabbā, codetvā sāretabbā, sāretvā <span class="var" title="āpatti (bj, s1-3)" id="note5">āpattiṃ</span> āropetabbā, āpattiṃ āropetvā byattena bhikkhunā paṭibalena saṃgho ñāpetabbo—</p>
<p><a class="sc" id="5"></a><a class="ms" id="p_4V_5"></a><a class="msdiv" id="msdiv3"></a>‘Suṇātu me, bhante, saṃgho. Ime paṇḍu­ka­lohitakā bhikkhū attanā bhaṇḍanakārakā kalahakārakā vivādakārakā bhassakārakā saṃghe adhika­ra­ṇa­kārakā, yepi caññe bhikkhū bhaṇḍanakārakā kalahakārakā vivādakārakā bhassakārakā saṃghe adhika­ra­ṇa­kārakā te upasaṅkamitvā evaṃ vadanti—“mā kho tumhe, āyasmanto, eso ajesi. Balavābalavaṃ paṭimantetha. Tumhe tena paṇḍitatarā ca byattatarā ca bahussutatarā ca alamattatarā ca. Mā cassa bhāyittha. Mayampi tumhākaṃ pakkhā bhavissāmā”ti. Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṃvattanti. Yadi saṃghassa pattakallaṃ, saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ kareyya. Esā ñatti.</p>
<p><a class="sc" id="6"></a><a class="ms" id="p_4V_6"></a>Suṇātu me, bhante, saṃgho. Ime paṇḍu­ka­lohitakā bhikkhū attanā bhaṇḍanakārakā … pe … saṃghe adhika­ra­ṇa­kārakā, yepi caññe bhikkhū bhaṇḍanakārakā … pe … saṃghe adhika­ra­ṇa­kārakā te upasaṅkamitvā evaṃ vadanti—“mā kho tumhe, āyasmanto, eso ajesi. Balavābalavaṃ paṭimantetha. Tumhe tena paṇḍitatarā ca byattatarā ca bahussutatarā ca alamattatarā ca. Mā cassa bhāyittha. Mayampi tumhākaṃ pakkhā bhavissāmā”ti. Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṃvattanti. Saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ karoti. Yassāyasmato khamati paṇḍu­ka­lohita­kā­naṃ bhikkhūnaṃ tajjanīyassa kammassa karaṇaṃ, so tuṇhassa; yassa nakkhamati, so bhāseyya.</p>
<p><a class="sc" id="7"></a><a class="ms" id="p_4V_7"></a>Dutiyampi etamatthaṃ vadāmi—suṇātu me, bhante, saṃgho. Ime paṇḍu­ka­lohitakā bhikkhū attanā bhaṇḍanakārakā … pe … saṃghe adhika­ra­ṇa­kārakā, yepi caññe bhikkhū bhaṇḍanakārakā … pe … saṃghe adhika­ra­ṇa­kārakā te upasaṅkamitvā evaṃ vadanti—“mā kho tumhe, āyasmanto, eso ajesi. Balavābalavaṃ paṭimantetha. Tumhe tena paṇḍitatarā ca byattatarā ca bahussutatarā ca alamattatarā ca. Mā cassa bhāyittha. Mayampi tumhākaṃ pakkhā bhavissāmā”ti. Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṃvattanti. Saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ karoti. Yassāyasmato khamati paṇḍu­ka­lohita­kā­naṃ bhikkhūnaṃ tajjanīyassa kammassa karaṇaṃ, so tuṇhassa; yassa nakkhamati, so bhāseyya.</p>
<p><a class="sc" id="8"></a><a class="ms" id="p_4V_8"></a>Tatiyampi etamatthaṃ vadāmi—suṇātu me, bhante, saṃgho. Ime paṇḍu­ka­lohitakā bhikkhū attanā bhaṇḍanakārakā … pe … saṃghe adhika­ra­ṇa­kārakā, yepi caññe bhikkhū bhaṇḍanakārakā … pe … saṃghe adhika­ra­ṇa­kārakā te upasaṅkamitvā evaṃ vadanti—“mā kho tumhe, āyasmanto, eso ajesi. Balavābalavaṃ paṭimantetha. Tumhe tena paṇḍitatarā ca byattatarā ca bahussutatarā ca alamattatarā ca. Mā cassa bhāyittha. Mayampi tumhākaṃ pakkhā bhavissāmā”ti. Tena anuppannāni ceva bhaṇḍanāni uppajjanti, uppannāni ca bhaṇḍanāni bhiyyobhāvāya vepullāya saṃvattanti. Saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ karoti. Yassāyasmato khamati paṇḍu­ka­lohita­kā­naṃ bhikkhūnaṃ tajjanīyassa kammassa karaṇaṃ, so tuṇhassa; yassa nakkhamati, so bhāseyya.</p>
<p><a class="sc" id="9"></a><a class="ms" id="p_4V_9"></a>Kataṃ saṃghena paṇḍu­ka­lohita­kā­naṃ bhikkhūnaṃ tajja­nī­ya­kammaṃ. Khamati saṃghassa, tasmā tuṇhī, evametaṃ dhārayāmī’”ti.</p>
<h3>1.1. Adhamma­kammad­vāda­saka</h3>
<p><a class="sc" id="10"></a><a class="pts-vp-pi" id="pts-vp-pi2.3"></a><a class="ms" id="p_4V_10"></a><a class="msdiv" id="msdiv4"></a>“Tīhi, bhikkhave, aṅgehi samannāgataṃ tajja­nī­ya­kammaṃ <span class="var" title="adhamma­kammañ­ceva (s1-3)" id="note6">adhamma­kammañca</span> hoti, avinaya­kam­mañca, duvūpasantañca. Asammukhā kataṃ hoti, appaṭipucchā kataṃ hoti, appaṭiññāya kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (1)</p>
<p><a class="sc" id="11"></a><a class="ms" id="p_4V_11"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Anāpattiyā kataṃ hoti, ade­sa­nāgā­mi­niyā āpattiyā kataṃ hoti, desitāya āpattiyā kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (2)</p>
<p><a class="sc" id="12"></a><a class="ms" id="p_4V_12"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Acodetvā kataṃ hoti, asāretvā kataṃ hoti, āpattiṃ anāropetvā kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (3)</p>
<p><a class="sc" id="13"></a><a class="ms" id="p_4V_13"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Asammukhā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (4)</p>
<p><a class="sc" id="14"></a><a class="ms" id="p_4V_14"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Appaṭipucchā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (5)</p>
<p><a class="sc" id="15"></a><a class="ms" id="p_4V_15"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Appaṭiññāya kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (6)</p>
<p><a class="sc" id="16"></a><a class="ms" id="p_4V_16"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Anāpattiyā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (7)</p>
<p><a class="sc" id="17"></a><a class="ms" id="p_4V_17"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Ade­sa­nāgā­mi­niyā āpattiyā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (8)</p>
<p><a class="sc" id="18"></a><a class="ms" id="p_4V_18"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Desitāya āpattiyā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (9)</p>
<p><a class="sc" id="19"></a><a class="ms" id="p_4V_19"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Acodetvā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (10)</p>
<p><a class="sc" id="20"></a><a class="ms" id="p_4V_20"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Asāretvā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (11)</p>
<p><a class="sc" id="21"></a><a class="ms" id="p_4V_21"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. Āpattiṃ anāropetvā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ adhamma­kammañca hoti, avinaya­kam­mañca, duvūpasantañca. (12)</p>
<p class="endsutta"> <a class="sc" id="22"></a><a class="ms" id="p_4V_22"></a>Adhamma­kammad­vāda­sa­kaṃ niṭṭhitaṃ.</p>
<h3>1.2. Dhamma­kammad­vāda­saka</h3>
<p><a class="sc" id="23"></a><a class="ms" id="p_4V_23"></a><a class="msdiv" id="msdiv5"></a>Tīhi, bhikkhave, aṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Sammukhā kataṃ hoti, paṭipucchā kataṃ hoti, paṭiññāya kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (1)</p>
<p><a class="sc" id="24"></a><a class="pts-vp-pi" id="pts-vp-pi2.4"></a><a class="ms" id="p_4V_24"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Āpattiyā kataṃ hoti, desanāgāminiyā āpattiyā kataṃ hoti, adesitāya āpattiyā kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (2)</p>
<p><a class="sc" id="25"></a><a class="ms" id="p_4V_25"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Codetvā kataṃ hoti, sāretvā kataṃ hoti, āpattiṃ āropetvā kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (3)</p>
<p><a class="sc" id="26"></a><a class="ms" id="p_4V_26"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Sammukhā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (4)</p>
<p><a class="sc" id="27"></a><a class="ms" id="p_4V_27"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Paṭipucchā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (5)</p>
<p><a class="sc" id="28"></a><a class="ms" id="p_4V_28"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Paṭiññāya kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (6)</p>
<p><a class="sc" id="29"></a><a class="ms" id="p_4V_29"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Āpattiyā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (7)</p>
<p><a class="sc" id="30"></a><a class="ms" id="p_4V_30"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Desanāgāminiyā āpattiyā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (8)</p>
<p><a class="sc" id="31"></a><a class="ms" id="p_4V_31"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Adesitāya āpattiyā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (9)</p>
<p><a class="sc" id="32"></a><a class="ms" id="p_4V_32"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Codetvā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (10)</p>
<p><a class="sc" id="33"></a><a class="ms" id="p_4V_33"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Sāretvā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (11)</p>
<p><a class="sc" id="34"></a><a class="ms" id="p_4V_34"></a>Aparehipi, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. Āpattiṃ āropetvā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ tajja­nī­ya­kammaṃ dhammakammañca hoti, vinayakammañca, suvūpasantañca. (12)</p>
<p class="endsutta"> <a class="sc" id="35"></a><a class="ms" id="p_4V_35"></a>Dhamma­kammad­vāda­sa­kaṃ niṭṭhitaṃ.</p>
<h3>1.3. Ākaṅ­kha­māna­chakka</h3>
<p><a class="sc" id="36"></a><a class="ms" id="p_4V_36"></a><a class="msdiv" id="msdiv6"></a>Tīhi, bhikkhave, aṅgehi samannāgatassa bhikkhuno, ākaṅkhamāno saṃgho, tajja­nī­ya­kammaṃ kareyya. Bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; bālo hoti abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, tajja­nī­ya­kammaṃ kareyya. (1)</p>
<p><a class="sc" id="37"></a><a class="ms" id="p_4V_37"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, tajja­nī­ya­kammaṃ kareyya. Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, tajja­nī­ya­kammaṃ kareyya. (2)</p>
<p><a class="sc" id="38"></a><a class="ms" id="p_4V_38"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, tajja­nī­ya­kammaṃ kareyya. Buddhassa avaṇṇaṃ bhāsati, dhammassa avaṇṇaṃ bhāsati, saṃghassa avaṇṇaṃ bhāsati—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, tajja­nī­ya­kammaṃ kareyya. (3)</p>
<p><a class="sc" id="39"></a><a class="ms" id="p_4V_39"></a>Tiṇṇaṃ, bhikkhave, bhikkhūnaṃ, ākaṅkhamāno saṃgho, tajja­nī­ya­kammaṃ kareyya. Eko bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; eko bālo hoti abyatto āpattibahulo anapadāno; eko gihisaṃsaṭṭho viharati ananulomikehi gihisaṃsaggehi—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, tajja­nī­ya­kammaṃ kareyya. (4)</p>
<p><a class="sc" id="40"></a><a class="ms" id="p_4V_40"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, tajja­nī­ya­kammaṃ kareyya. Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, tajja­nī­ya­kammaṃ kareyya. (5)</p>
<p><a class="sc" id="41"></a><a class="pts-vp-pi" id="pts-vp-pi2.5"></a><a class="ms" id="p_4V_41"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, tajja­nī­ya­kammaṃ kareyya. Eko buddhassa avaṇṇaṃ bhāsati, eko dhammassa avaṇṇaṃ bhāsati, eko saṃghassa avaṇṇaṃ bhāsati—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, tajja­nī­ya­kammaṃ kareyya. (6)</p>
<p class="endsutta"> <a class="sc" id="42"></a><a class="ms" id="p_4V_42"></a>Ākaṅ­kha­māna­chakkaṃ niṭṭhitaṃ.</p>
<h3>1.4. Aṭṭhārasavatta</h3>
<p><a class="sc" id="43"></a><a class="ms" id="p_4V_43"></a><a class="msdiv" id="msdiv7"></a>Tajja­nī­ya­kamma­katena, bhikkhave, bhikkhunā sammā vattitabbaṃ. Tatrāyaṃ sammāvattanā—na upasam­pā­detab­baṃ, na nissayo dātabbo, na sāmaṇero upaṭṭhāpetabbo, na <span class="var" title="... sammati (bj, s1-3)" id="note8">­bhik­khu­novāda­ka­sam­muti</span> sāditabbā, sammatenapi bhikkhuniyo na ovaditabbā. Yāya āpattiyā saṃghena tajja­nī­ya­kammaṃ kataṃ hoti sā āpatti na āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ, kammikā na garahitabbā. Na pakatattassa bhikkhuno uposatho ṭhapetabbo, na pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na okāso kāretabbo, na codetabbo, na sāretabbo, <span class="var" title="na bhikkhū bhikkhūhi (s1-3)" id="note9">na bhikkhūhi</span> sam­payo­jetab­ban”ti.</p>
<p class="endsutta"> <a class="sc" id="44"></a><a class="ms" id="p_4V_44"></a>Tajjanīyakamme aṭṭhā­ra­sa­vattaṃ niṭṭhitaṃ.</p>
<h3>1.5. Nappa­ṭippas­sam­bhetab­ba­aṭṭhā­ra­saka</h3>
<p><a class="sc" id="45"></a><a class="ms" id="p_4V_45"></a><a class="msdiv" id="msdiv8"></a>Atha kho saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ akāsi. Te saṃghena tajja­nī­ya­kamma­katā sammā vattanti, lomaṃ pātenti, netthāraṃ vattanti, bhikkhū upasaṅkamitvā evaṃ vadanti—“mayaṃ, āvuso, saṃghena tajja­nī­ya­kamma­katā sammā vattāma, lomaṃ pātema, netthāraṃ vattāma, kathaṃ nu kho amhehi paṭi­pajji­tabban”ti? Bhikkhū bhagavato etamatthaṃ ārocesuṃ … pe …. “Tena hi, bhikkhave, saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ paṭippas­sam­bhetu.</p>
<p><a class="sc" id="46"></a><a class="ms" id="p_4V_46"></a>Pañcahi, bhikkhave, aṅgehi samannāgatassa bhikkhuno tajja­nī­ya­kammaṃ nappa­ṭippas­sam­bhetab­baṃ. Upasampādeti, nissayaṃ deti, sāmaṇeraṃ upaṭṭhāpeti, ­bhik­khu­novāda­ka­sam­mutiṃ sādiyati, sammatopi bhikkhuniyo ovadati—imehi kho, bhikkhave, pañcahaṅgehi samannāgatassa bhikkhuno tajja­nī­ya­kammaṃ nappa­ṭippas­sam­bhetab­baṃ.</p>
<p><a class="sc" id="47"></a><a class="ms" id="p_4V_47"></a>Aparehipi, bhikkhave, pañcahaṅgehi samannāgatassa bhikkhuno tajja­nī­ya­kammaṃ nappa­ṭippas­sam­bhetab­baṃ. Yāya āpattiyā saṃghena tajja­nī­ya­kammaṃ kataṃ hoti taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ garahati, kammike garahati—imehi kho, bhikkhave, pañcahaṅgehi samannāgatassa bhikkhuno tajja­nī­ya­kammaṃ nappa­ṭippas­sam­bhetab­baṃ.</p>
<p><a class="sc" id="48"></a><a class="pts-vp-pi" id="pts-vp-pi2.6"></a><a class="ms" id="p_4V_48"></a>Aṭṭhahi, bhikkhave, aṅgehi samannāgatassa bhikkhuno tajja­nī­ya­kammaṃ nappa­ṭippas­sam­bhetab­baṃ. Pakatattassa bhikkhuno uposathaṃ ṭhapeti, pavāraṇaṃ ṭhapeti, savacanīyaṃ karoti, anuvādaṃ paṭṭhapeti, <span class="var" title="bhikkhū bhikkhūhi sampayojeti (s1-3)" id="note11">okāsaṃ kāreti, codeti, sāreti, bhikkhūhi sampayojeti</span>—imehi kho, bhikkhave, aṭṭhahaṅgehi samannāgatassa bhikkhuno tajja­nī­ya­kammaṃ nappa­ṭippas­sam­bhetab­baṃ.</p>
<p class="endsutta"> <a class="sc" id="49"></a><a class="ms" id="p_4V_49"></a>Nappa­ṭippas­sam­bhetab­ba­aṭṭhā­ra­sa­kaṃ niṭṭhitaṃ.</p>
<h3>1.6. Paṭippas­sam­bhetab­ba­aṭṭhā­ra­saka</h3>
<p><a class="sc" id="50"></a><a class="ms" id="p_4V_50"></a><a class="msdiv" id="msdiv9"></a>Pañcahi, bhikkhave, aṅgehi samannāgatassa bhikkhuno tajja­nī­ya­kammaṃ paṭippas­sam­bhetab­baṃ. Na upasampādeti, na nissayaṃ deti, na sāmaṇeraṃ upaṭṭhāpeti, na ­bhik­khu­novāda­ka­sam­mutiṃ sādiyati, sammatopi bhikkhuniyo na ovadati—imehi kho, bhikkhave, pañcahaṅgehi samannāgatassa bhikkhuno tajja­nī­ya­kammaṃ paṭippas­sam­bhetab­baṃ.</p>
<p><a class="sc" id="51"></a><a class="ms" id="p_4V_51"></a>Aparehipi, bhikkhave, pañcahaṅgehi samannāgatassa bhikkhuno tajja­nī­ya­kammaṃ paṭippas­sam­bhetab­baṃ. Yāya āpattiyā saṃghena tajja­nī­ya­kammaṃ kataṃ hoti taṃ āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na garahati, kammike na garahati—imehi kho, bhikkhave, pañcahaṅgehi samannāgatassa bhikkhuno tajja­nī­ya­kammaṃ paṭippas­sam­bhetab­baṃ.</p>
<p><a class="sc" id="52"></a><a class="ms" id="p_4V_52"></a>Aṭṭhahi, bhikkhave, aṅgehi samannāgatassa bhikkhuno tajja­nī­ya­kammaṃ paṭippas­sam­bhetab­baṃ. Na pakatattassa bhikkhuno uposathaṃ ṭhapeti, na pavāraṇaṃ ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na codeti, na sāreti, na bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno, tajja­nī­ya­kammaṃ paṭippas­sam­bhetab­baṃ.</p>
<p class="endsutta"> <a class="sc" id="53"></a><a class="ms" id="p_4V_53"></a>Paṭippas­sam­bhetab­ba­aṭṭhā­ra­sa­kaṃ niṭṭhitaṃ.</p>
<p><a class="sc" id="54"></a><a class="ms" id="p_4V_54"></a><a class="msdiv" id="msdiv10"></a>Evañca pana, bhikkhave, paṭippas­sam­bhetab­baṃ. Tehi, bhikkhave, paṇḍu­ka­lohita­kehi bhikkhūhi saṃghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa vacanīyo—‘mayaṃ, bhante, saṃghena tajja­nī­ya­kamma­katā sammā vattāma, lomaṃ pātema, netthāraṃ vattāma, tajjanīyassa kammassa paṭippas­sad­dhiṃ yācāmā’ti. Dutiyampi yācitabbā. Tatiyampi yācitabbā. Byattena bhikkhunā paṭibalena saṃgho ñāpetabbo—</p>
<p><a class="sc" id="55"></a><a class="pts-vp-pi" id="pts-vp-pi2.7"></a><a class="ms" id="p_4V_55"></a>‘Suṇātu me, bhante, saṃgho. Ime paṇḍu­ka­lohitakā bhikkhū saṃghena tajja­nī­ya­kamma­katā sammā vattanti, lomaṃ pātenti, netthāraṃ vattanti, tajjanīyassa kammassa paṭippas­sad­dhiṃ yācanti. Yadi saṃghassa pattakallaṃ, saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ paṭippas­sam­bheyya. Esā ñatti.</p>
<p><a class="sc" id="56"></a><a class="ms" id="p_4V_56"></a>Suṇātu me, bhante, saṃgho. Ime paṇḍu­ka­lohitakā bhikkhū saṃghena tajja­nī­ya­kamma­katā sammā vattanti, lomaṃ pātenti, netthāraṃ vattanti, tajjanīyassa kammassa paṭippas­sad­dhiṃ yācanti. Saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ paṭippas­sam­bheti. Yassāyasmato khamati paṇḍu­ka­lohita­kā­naṃ bhikkhūnaṃ tajjanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="57"></a><a class="ms" id="p_4V_57"></a>Dutiyampi etamatthaṃ vadāmi—suṇātu me, bhante, saṃgho. Ime paṇḍu­ka­lohitakā bhikkhū saṃghena tajja­nī­ya­kamma­katā sammā vattanti, lomaṃ pātenti, netthāraṃ vattanti, tajjanīyassa kammassa paṭippas­sad­dhiṃ yācanti. Saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ paṭippas­sam­bheti. Yassāyasmato khamati paṇḍu­ka­lohita­kā­naṃ bhikkhūnaṃ tajjanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="58"></a><a class="ms" id="p_4V_58"></a>Tatiyampi etamatthaṃ vadāmi—suṇātu me, bhante, saṃgho. Ime paṇḍu­ka­lohitakā bhikkhū saṃghena tajja­nī­ya­kamma­katā sammā vattanti, lomaṃ pātenti, netthāraṃ vattanti, tajjanīyassa kammassa paṭippas­sad­dhiṃ yācanti. Saṃgho paṇḍu­ka­lohita­kā­naṃ bhikkhūnaṃ tajja­nī­ya­kammaṃ paṭippas­sam­bheti. Yassāyasmato khamati paṇḍu­ka­lohita­kā­naṃ bhikkhūnaṃ tajjanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="59"></a><a class="ms" id="p_4V_59"></a>Paṭippas­sad­dhaṃ saṃghena paṇḍu­ka­lohita­kā­naṃ bhikkhūnaṃ tajja­nī­ya­kammaṃ. Khamati saṃghassa, tasmā tuṇhī, evametaṃ dhārayāmī’”ti.</p>
<p class="endsutta"> <a class="sc" id="60"></a><a class="ms" id="p_4V_60"></a>Tajja­nī­ya­kammaṃ niṭṭhitaṃ paṭhamaṃ.</p>
<h2>2. Niyassakamma</h2>
<p><a class="sc" id="61"></a><a class="ms" id="p_4V_61"></a><a class="msdiv" id="msdiv11"></a>Tena kho pana samayena āyasmā seyyasako bālo hoti abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi; apissu bhikkhū <span class="var" title="pakatattā (s1-3)" id="note12">pakatā</span> parivāsaṃ dentā mūlāya paṭikassantā mānattaṃ dentā abbhentā. Ye te bhikkhū appicchā … pe … te ujjhāyanti khiyyanti vipācenti—“kathañhi nāma āyasmā seyyasako bālo bhavissati abyatto āpattibahulo anapadāno; gihisaṃsaṭṭho viharissati ananulomikehi gihisaṃsaggehi; apissu bhikkhū pakatā parivāsaṃ dentā mūlāya paṭikassantā mānattaṃ dentā abbhentā”ti. Atha kho te bhikkhū bhagavato etamatthaṃ ārocesuṃ.</p>
<p><a class="sc" id="62"></a><a class="pts-vp-pi" id="pts-vp-pi2.8"></a><a class="ms" id="p_4V_62"></a>Atha kho bhagavā etasmiṃ nidāne etasmiṃ pakaraṇe bhikkhusaṃghaṃ sannipātāpetvā bhikkhū paṭipucchi—“saccaṃ kira, bhikkhave, seyyasako bhikkhu bālo abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi; apissu bhikkhū pakatā parivāsaṃ dentā mūlāya paṭikassantā mānattaṃ dentā abbhentā”ti? “Saccaṃ, bhagavā”ti. Vigarahi buddho bhagavā—“ananucchavikaṃ, bhikkhave, tassa moghapurisassa ananulomikaṃ appatirūpaṃ assāmaṇakaṃ akappiyaṃ akaraṇīyaṃ. Kathañhi nāma so, bhikkhave, moghapuriso bālo bhavissati abyatto āpattibahulo anapadāno; gihisaṃsaṭṭho viharissati ananulomikehi gihisaṃsaggehi; apissu bhikkhū pakatā parivāsaṃ dentā mūlāya paṭikassantā mānattaṃ dentā abbhentā. Netaṃ, bhikkhave, appasannānaṃ vā pasādāya … pe … vigarahitvā … pe … dhammiṃ kathaṃ katvā bhikkhū āmantesi—“tena hi, bhikkhave, saṃgho seyyasakassa bhikkhuno <span class="var" title="nissayakammaṃ (pts1) | niyasakammaṃ (mr)" id="note13">niyassakammaṃ</span> karotu—nissāya te vatthabbanti. Evañca pana, bhikkhave, kātabbaṃ. Paṭhamaṃ seyyasako bhikkhu codetabbo, codetvā sāretabbo, sāretvā <span class="var" title="āpatti āropetabbā (bj, s1-3) | āpattiṃ ropetabbo (pts1)" id="note14">āpattiṃ āropetabbo</span>, āpattiṃ āropetvā byattena bhikkhunā paṭibalena saṃgho ñāpetabbo—</p>
<p><a class="sc" id="63"></a><a class="ms" id="p_4V_63"></a><a class="msdiv" id="msdiv12"></a>‘Suṇātu me, bhante, saṃgho. Ayaṃ seyyasako bhikkhu bālo abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi; apissu bhikkhū pakatā parivāsaṃ dentā mūlāya paṭikassantā mānattaṃ dentā abbhentā. Yadi saṃghassa pattakallaṃ, saṃgho seyyasakassa bhikkhuno niyassakammaṃ kareyya— nissāya te vatthabbanti. Esā ñatti.</p>
<p><a class="sc" id="64"></a><a class="ms" id="p_4V_64"></a>Suṇātu me, bhante, saṃgho. Ayaṃ seyyasako bhikkhu bālo abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi; apissu bhikkhū pakatā parivāsaṃ dentā mūlāya paṭikassantā mānattaṃ dentā abbhentā. Saṃgho seyyasakassa bhikkhuno niyassakammaṃ karoti—nissāya te vatthabbanti. Yassāyasmato khamati seyyasakassa bhikkhuno niyassassa kammassa karaṇaṃ— nissāya te vatthabbanti, so tuṇhassa; yassa nakkhamati, so bhāseyya.</p>
<p><a class="sc" id="65"></a><a class="ms" id="p_4V_65"></a>Dutiyampi etamatthaṃ vadāmi … pe … tatiyampi etamatthaṃ vadāmi—suṇātu me, bhante, saṃgho. Ayaṃ seyyasako bhikkhu bālo abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi; apissu bhikkhū pakatā parivāsaṃ dentā mūlāya paṭikassantā mānattaṃ dentā abbhentā. Saṃgho seyyasakassa bhikkhuno niyassakammaṃ karoti—nissāya te vatthabbanti. Yassāyasmato khamati seyyasakassa bhikkhuno niyassassa kammassa karaṇaṃ— nissāya te vatthabbanti, so tuṇhassa; yassa nakkhamati, so bhāseyya.</p>
<p><a class="sc" id="66"></a><a class="ms" id="p_4V_66"></a>Kataṃ saṃghena seyyasakassa bhikkhuno niyassakammaṃ—nissāya te vatthabbanti. Khamati saṃghassa, tasmā tuṇhī, evametaṃ dhārayāmī’”ti.</p>
<h3>2.1. Adhamma­kammad­vāda­saka</h3>
<p><a class="sc" id="67"></a><a class="ms" id="p_4V_67"></a><a class="msdiv" id="msdiv13"></a>“Tīhi, bhikkhave, aṅgehi samannāgataṃ niyassakammaṃ adhamma­kammañca hoti, avinaya­kam­mañca, duvūpasantañca. Asammukhā kataṃ hoti, appaṭipucchā kataṃ hoti, appaṭiññāya kataṃ hoti—imehi kho, bhikkhave, tīhaṅgehi samannāgataṃ niyassakammaṃ adhamma­kammañca hoti, avinaya­kam­mañca, duvūpasantañca. (1)</p>
<p><a class="sc" id="68"></a><a class="ms" id="p_4V_68"></a>Aparehipi, bhikkhave, tīhaṅgehi samannāgataṃ niyassakammaṃ adhamma­kammañca hoti, avinaya­kam­mañca, duvūpasantañca. Anāpattiyā kataṃ hoti, ade­sa­nāgā­mi­niyā āpattiyā kataṃ hoti, desitāya āpattiyā kataṃ hoti—imehi kho, bhikkhave, tīhaṅgehi samannāgataṃ niyassakammaṃ adhamma­kammañca hoti, avinaya­kam­mañca, duvūpasantañca. (2)</p>
<p><a class="sc" id="69"></a><a class="ms" id="p_4V_69"></a>Aparehipi, bhikkhave, tīhaṅgehi samannāgataṃ niyassakammaṃ adhamma­kammañca hoti, avinaya­kam­mañca, duvūpasantañca. Acodetvā kataṃ hoti, asāretvā kataṃ hoti, āpattiṃ anāropetvā kataṃ hoti—imehi kho, bhikkhave, tīhaṅgehi samannāgataṃ niyassakammaṃ adhamma­kammañca hoti, avinaya­kam­mañca, duvūpasantañca. (3)</p>
<p><a class="sc" id="70"></a><a class="ms" id="p_4V_70"></a>Aparehipi, bhikkhave … pe … asammukhā kataṃ hoti, adhammena kataṃ hoti, vaggena kataṃ hoti—imehi kho, bhikkhave … pe …. (4)</p>
<p><a class="sc" id="71"></a><a class="ms" id="p_4V_71"></a>Aparehipi, bhikkhave … pe … appaṭipucchā kataṃ hoti, adhammena kataṃ hoti, vaggena kataṃ hoti—imehi kho, bhikkhave … pe …. (5)</p>
<p><a class="sc" id="72"></a><a class="ms" id="p_4V_72"></a>Aparehipi, bhikkhave … pe … appaṭiññāya kataṃ hoti, adhammena kataṃ hoti, vaggena kataṃ hoti—imehi kho, bhikkhave … pe …. (6)</p>
<p><a class="sc" id="73"></a><a class="ms" id="p_4V_73"></a>Aparehipi, bhikkhave … pe … anāpattiyā kataṃ hoti, adhammena kataṃ hoti, vaggena kataṃ hoti—imehi kho, bhikkhave … pe …. (7)</p>
<p><a class="sc" id="74"></a><a class="ms" id="p_4V_74"></a>Aparehipi, bhikkhave … pe … ade­sa­nāgā­mi­niyā āpattiyā kataṃ hoti, adhammena kataṃ hoti, vaggena kataṃ hoti—imehi kho, bhikkhave … pe …. (8)</p>
<p><a class="sc" id="75"></a><a class="ms" id="p_4V_75"></a>Aparehipi, bhikkhave … pe … desitāya āpattiyā kataṃ hoti, adhammena kataṃ hoti, vaggena kataṃ hoti—imehi kho, bhikkhave … pe …. (9)</p>
<p><a class="sc" id="76"></a><a class="ms" id="p_4V_76"></a>Aparehipi, bhikkhave … pe … acodetvā kataṃ hoti, adhammena kataṃ hoti, vaggena kataṃ hoti—imehi kho, bhikkhave … pe …. (10)</p>
<p><a class="sc" id="77"></a><a class="ms" id="p_4V_77"></a>Aparehipi, bhikkhave … pe … asāretvā kataṃ hoti, adhammena kataṃ hoti, vaggena kataṃ hoti—imehi kho, bhikkhave … pe …. (11)</p>
<p><a class="sc" id="78"></a><a class="ms" id="p_4V_78"></a>Aparehipi, bhikkhave, tīhaṅgehi samannāgataṃ niyassakammaṃ adhamma­kammañca hoti, avinaya­kam­mañca, duvūpasantañca. Āpattiṃ anāropetvā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ niyassakammaṃ adhamma­kammañca hoti, avinaya­kam­mañca, duvūpasantañca. (12)</p>
<p class="endsutta"> <a class="sc" id="79"></a><a class="ms" id="p_4V_79"></a>Adhamma­kammad­vāda­sa­kaṃ niṭṭhitaṃ.</p>
<h3>2.2. Dhamma­kammad­vāda­saka</h3>
<p><a class="sc" id="80"></a><a class="ms" id="p_4V_80"></a><a class="msdiv" id="msdiv14"></a>Tīhi, bhikkhave, aṅgehi samannāgataṃ niyassakammaṃ dhammakammañca hoti, vinayakammañca, suvūpasantañca. Sammukhā kataṃ hoti, paṭipucchā kataṃ hoti, paṭiññāya kataṃ hoti—imehi kho, bhikkhave, tīhaṅgehi samannāgataṃ niyassakammaṃ dhammakammañca hoti, vinayakammañca, suvūpasantañca. (1)</p>
<p><a class="sc" id="81"></a><a class="ms" id="p_4V_81"></a>Aparehipi, bhikkhave, tīhaṅgehi samannāgataṃ niyassakammaṃ dhammakammañca hoti, vinayakammañca, suvūpasantañca. Āpattiyā kataṃ hoti, desanāgāminiyā āpattiyā kataṃ hoti, adesitāya āpattiyā kataṃ hoti—imehi kho, bhikkhave, tīhaṅgehi samannāgataṃ niyassakammaṃ dhammakammañca hoti, vinayakammañca, suvūpasantañca. (2)</p>
<p><a class="sc" id="82"></a><a class="ms" id="p_4V_82"></a>Aparehipi, bhikkhave, tīhaṅgehi samannāgataṃ niyassakammaṃ dhammakammañca hoti, vinayakammañca, suvūpasantañca. Codetvā kataṃ hoti, sāretvā kataṃ hoti, āpattiṃ āropetvā kataṃ hoti—imehi kho, bhikkhave, tīhaṅgehi samannāgataṃ niyassakammaṃ dhammakammañca hoti, vinayakammañca, suvūpasantañca. (3)</p>
<p><a class="sc" id="83"></a><a class="ms" id="p_4V_83"></a>Aparehipi, bhikkhave … pe … sammukhā kataṃ hoti, dhammena kataṃ hoti, samaggena kataṃ hoti—imehi kho, bhikkhave … pe …. (4)</p>
<p><a class="sc" id="84"></a><a class="ms" id="p_4V_84"></a>Aparehipi, bhikkhave … pe … paṭipucchā kataṃ hoti, dhammena kataṃ hoti, samaggena kataṃ hoti—imehi kho, bhikkhave … pe …. (5)</p>
<p><a class="sc" id="85"></a><a class="ms" id="p_4V_85"></a>Aparehipi, bhikkhave … pe … paṭiññāya kataṃ hoti, dhammena kataṃ hoti, samaggena kataṃ hoti—imehi kho, bhikkhave … pe …. (6)</p>
<p><a class="sc" id="86"></a><a class="ms" id="p_4V_86"></a>Aparehipi, bhikkhave … pe … āpattiyā kataṃ hoti, dhammena kataṃ hoti, samaggena kataṃ hoti—imehi kho, bhikkhave … pe …. (7)</p>
<p><a class="sc" id="87"></a><a class="ms" id="p_4V_87"></a>Aparehipi, bhikkhave … pe … desanāgāminiyā āpattiyā kataṃ hoti, dhammena kataṃ hoti, samaggena kataṃ hoti—imehi kho, bhikkhave … pe …. (8)</p>
<p><a class="sc" id="88"></a><a class="ms" id="p_4V_88"></a>Aparehipi, bhikkhave … pe … adesitāya āpattiyā kataṃ hoti, dhammena kataṃ hoti, samaggena kataṃ hoti—imehi kho, bhikkhave … pe …. (9)</p>
<p><a class="sc" id="89"></a><a class="ms" id="p_4V_89"></a>Aparehipi, bhikkhave … pe … codetvā kataṃ hoti, dhammena kataṃ hoti, samaggena kataṃ hoti—imehi kho, bhikkhave … pe …. (10)</p>
<p><a class="sc" id="90"></a><a class="ms" id="p_4V_90"></a>Aparehipi, bhikkhave … pe … sāretvā kataṃ hoti, dhammena kataṃ hoti, samaggena kataṃ hoti—imehi kho, bhikkhave … pe …. (11)</p>
<p><a class="sc" id="91"></a><a class="ms" id="p_4V_91"></a>Aparehipi, bhikkhave, tīhaṅgehi samannāgataṃ niyassakammaṃ dhammakammañca hoti, vinayakammañca, suvūpasantañca. Āpattiṃ āropetvā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ niyassakammaṃ dhammakammañca hoti, vinayakammañca, suvūpasantañca. (12)</p>
<p class="endsutta"> <a class="sc" id="92"></a><a class="ms" id="p_4V_92"></a>Dhamma­kammad­vāda­sa­kaṃ niṭṭhitaṃ.</p>
<h3>2.3. Ākaṅ­kha­māna­chakka</h3>
<p><a class="sc" id="93"></a><a class="ms" id="p_4V_93"></a><a class="msdiv" id="msdiv15"></a>Tīhi, bhikkhave, aṅgehi samannāgatassa bhikkhuno, ākaṅkhamāno saṃgho, niyassakammaṃ kareyya. Bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; bālo hoti abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, niyassakammaṃ kareyya. (1)</p>
<p><a class="sc" id="94"></a><a class="ms" id="p_4V_94"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, niyassakammaṃ kareyya. Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, niyassakammaṃ kareyya. (2)</p>
<p><a class="sc" id="95"></a><a class="ms" id="p_4V_95"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, niyassakammaṃ kareyya. Buddhassa avaṇṇaṃ bhāsati, dhammassa avaṇṇaṃ bhāsati, saṃghassa avaṇṇaṃ bhāsati—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, niyassakammaṃ kareyya. (3)</p>
<p><a class="sc" id="96"></a><a class="ms" id="p_4V_96"></a>Tiṇṇaṃ, bhikkhave, bhikkhūnaṃ, ākaṅkhamāno saṃgho, niyassakammaṃ kareyya. Eko bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; eko bālo hoti, abyatto āpattibahulo anapadāno; eko gihisaṃsaṭṭho viharati ananulomikehi gihisaṃsaggehi—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, niyassakammaṃ kareyya. (4)</p>
<p><a class="sc" id="97"></a><a class="ms" id="p_4V_97"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, niyassakammaṃ kareyya. Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, niyassakammaṃ kareyya. (5)</p>
<p><a class="sc" id="98"></a><a class="ms" id="p_4V_98"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, niyassakammaṃ kareyya. Eko buddhassa avaṇṇaṃ bhāsati, eko dhammassa avaṇṇaṃ bhāsati, eko saṃghassa avaṇṇaṃ bhāsati—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, niyassakammaṃ kareyya. (6)</p>
<p class="endsutta"> <a class="sc" id="99"></a><a class="ms" id="p_4V_99"></a>Ākaṅ­kha­māna­chakkaṃ niṭṭhitaṃ.</p>
<h3>2.4. Aṭṭhārasavatta</h3>
<p><a class="sc" id="100"></a><a class="ms" id="p_4V_100"></a><a class="msdiv" id="msdiv16"></a>Niyas­sakam­ma­ka­tena, bhikkhave, bhikkhunā sammā vattitabbaṃ. Tatrāyaṃ sammāvattanā—na upasam­pā­detab­baṃ, na nissayo dātabbo, na sāmaṇero upaṭṭhāpetabbo, na ­bhik­khu­novāda­ka­sam­muti sāditabbā, sammatenapi bhikkhuniyo na ovaditabbā. Yāya āpattiyā saṃghena niyassakammaṃ kataṃ hoti sā āpatti na āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ, kammikā na garahitabbā. Na pakatattassa bhikkhuno uposatho ṭhapetabbo, na pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na okāso kārāpetabbo, na codetabbo, na sāretabbo, na bhikkhūhi sam­payo­jetab­ban”ti.</p>
<p class="endsutta"> <a class="sc" id="101"></a><a class="ms" id="p_4V_101"></a>Niyassakamme aṭṭhā­ra­sa­vattaṃ niṭṭhitaṃ.</p>
<p><a class="sc" id="102"></a><a class="ms" id="p_4V_102"></a><a class="msdiv" id="msdiv17"></a>Atha kho saṃgho seyyasakassa bhikkhuno niyassakammaṃ akāsi—nissāya te vatthabbanti. So saṃghena niyas­sakam­ma­kato kalyāṇamitte sevamāno bhajamāno payirupāsamāno uddisāpento paripucchanto bahussuto hoti, āgatāgamo dhammadharo vinayadharo mātikādharo paṇḍito viyatto medhāvī lajjī kukkuccako sikkhākāmo. Sammā vattati, lomaṃ pāteti, netthāraṃ vattati, bhikkhū upasaṅkamitvā evaṃ vadeti—“ahaṃ, āvuso, saṃghena niyas­sakam­ma­kato sammā vattāmi, lomaṃ pātemi, netthāraṃ vattāmi. Kathaṃ nu kho mayā paṭi­pajji­tabban”ti? Bhikkhū bhagavato etamatthaṃ ārocesuṃ … pe …. “Tena hi, bhikkhave, saṃgho seyyasakassa bhikkhuno niyassakammaṃ paṭippas­sam­bhetu.</p>
<h3>2.5. Nappa­ṭippas­sam­bhetab­ba­aṭṭhā­ra­saka</h3>
<p><a class="sc" id="103"></a><a class="ms" id="p_4V_103"></a><a class="msdiv" id="msdiv18"></a>Pañcahi, bhikkhave, aṅgehi samannāgatassa bhikkhuno niyassakammaṃ nappa­ṭippas­sam­bhetab­baṃ. Upasampādeti, nissayaṃ deti, sāmaṇeraṃ upaṭṭhāpeti, ­bhik­khu­novāda­ka­sam­mutiṃ sādiyati, sammatopi bhikkhuniyo ovadati—imehi kho, bhikkhave, pañcahaṅgehi samannāgatassa bhikkhuno niyassakammaṃ nappa­ṭippas­sam­bhetab­baṃ.</p>
<p><a class="sc" id="104"></a><a class="ms" id="p_4V_104"></a>Aparehipi, bhikkhave, pañcahaṅgehi samannāgatassa bhikkhuno niyassakammaṃ nappa­ṭippas­sam­bhetab­baṃ. Yāya āpattiyā saṃghena niyassakammaṃ kataṃ hoti taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ garahati, kammike garahati—imehi kho, bhikkhave, pañcahaṅgehi samannāgatassa bhikkhuno niyassakammaṃ nappa­ṭippas­sam­bhetab­baṃ.</p>
<p><a class="sc" id="105"></a><a class="ms" id="p_4V_105"></a>Aṭṭhahi, bhikkhave, aṅgehi samannāgatassa bhikkhuno niyassakammaṃ nappa­ṭippas­sam­bhetab­baṃ. Pakatattassa bhikkhuno uposathaṃ ṭhapeti, pavāraṇaṃ ṭhapeti, savacanīyaṃ karoti, anuvādaṃ paṭṭhapeti, okāsaṃ kāreti, codeti, sāreti, bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno niyassakammaṃ nappa­ṭippas­sam­bhetab­baṃ.</p>
<p class="endsutta"> <a class="sc" id="106"></a><a class="ms" id="p_4V_106"></a>Nappa­ṭippas­sam­bhetab­ba­aṭṭhā­ra­sa­kaṃ niṭṭhitaṃ.</p>
<h3>2.6. Paṭippas­sam­bhetab­ba­aṭṭhā­ra­saka</h3>
<p><a class="sc" id="107"></a><a class="ms" id="p_4V_107"></a><a class="msdiv" id="msdiv19"></a>Pañcahi, bhikkhave, aṅgehi samannāgatassa bhikkhuno niyassakammaṃ paṭippas­sam­bhetab­baṃ. Na upasampādeti, na nissayaṃ deti, na sāmaṇeraṃ upaṭṭhāpeti, na ­bhik­khu­novāda­ka­sam­mutiṃ sādiyati, sammatopi bhikkhuniyo na ovadati—imehi kho, bhikkhave, pañcahaṅgehi samannāgatassa bhikkhuno niyassakammaṃ paṭippas­sam­bhetab­baṃ.</p>
<p><a class="sc" id="108"></a><a class="ms" id="p_4V_108"></a>Aparehipi, bhikkhave, pañcahaṅgehi samannāgatassa bhikkhuno niyassakammaṃ paṭippas­sam­bhetab­baṃ. Yāya āpattiyā saṃghena niyassakammaṃ kataṃ hoti taṃ āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na garahati, kammike na garahati—imehi kho, bhikkhave, pañcahaṅgehi samannāgatassa bhikkhuno niyassakammaṃ paṭippas­sam­bhetab­baṃ.</p>
<p><a class="sc" id="109"></a><a class="pts-vp-pi" id="pts-vp-pi2.9"></a><a class="ms" id="p_4V_109"></a>Aṭṭhahi, bhikkhave, aṅgehi samannāgatassa bhikkhuno niyassakammaṃ paṭippas­sam­bhetab­baṃ. Na pakatattassa bhikkhuno uposathaṃ ṭhapeti, na pavāraṇaṃ ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na codeti, na sāreti, na bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno niyassakammaṃ paṭippas­sam­bhetab­baṃ.</p>
<p class="endsutta"> <a class="sc" id="110"></a><a class="ms" id="p_4V_110"></a>Paṭippas­sam­bhetab­ba­aṭṭhā­ra­sa­kaṃ niṭṭhitaṃ.</p>
<p><a class="sc" id="111"></a><a class="ms" id="p_4V_111"></a><a class="msdiv" id="msdiv20"></a>Evañca pana, bhikkhave, paṭippas­sam­bhetab­baṃ. Tena, bhikkhave, seyyasakena bhikkhunā saṃghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa vacanīyo—‘ahaṃ, bhante, saṃghena niyas­sakam­ma­kato sammā vattāmi, lomaṃ pātemi, netthāraṃ vattāmi, niyassassa kammassa paṭippas­sad­dhiṃ yācāmī’ti. Dutiyampi yācitabbā. Tatiyampi yācitabbā. Byattena bhikkhunā paṭibalena saṃgho ñāpetabbo—</p>
<p><a class="sc" id="112"></a><a class="ms" id="p_4V_112"></a>‘Suṇātu me, bhante, saṃgho. Ayaṃ seyyasako bhikkhu saṃghena niyas­sakam­ma­kato sammā vattati, lomaṃ pāteti, netthāraṃ vattati, niyassassa kammassa paṭippas­sad­dhiṃ yācati. Yadi saṃghassa pattakallaṃ, saṃgho seyyasakassa bhikkhuno niyassakammaṃ paṭippas­sam­bheyya. Esā ñatti.</p>
<p><a class="sc" id="113"></a><a class="ms" id="p_4V_113"></a>Suṇātu me, bhante, saṃgho. Ayaṃ seyyasako bhikkhu saṃghena niyas­sakam­ma­kato sammā vattati, lomaṃ pāteti, netthāraṃ vattati, niyassassa kammassa paṭippas­sad­dhiṃ yācati. Saṃgho seyyasakassa bhikkhuno niyassakammaṃ paṭippas­sam­bheti. Yassāyasmato khamati seyyasakassa bhikkhuno niyassassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="114"></a><a class="ms" id="p_4V_114"></a>Dutiyampi etamatthaṃ vadāmi—suṇātu me, bhante, saṃgho. Ayaṃ seyyasako bhikkhu saṃghena niyas­sakam­ma­kato sammā vattati, lomaṃ pāteti, netthāraṃ vattati, niyassassa kammassa paṭippas­sad­dhiṃ yācati. Saṃgho seyyasakassa bhikkhuno niyassakammaṃ paṭippas­sam­bheti. Yassāyasmato khamati seyyasakassa bhikkhuno niyassassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="115"></a><a class="ms" id="p_4V_115"></a>Tatiyampi etamatthaṃ vadāmi—suṇātu me, bhante, saṃgho. Ayaṃ seyyasako bhikkhu saṃghena niyas­sakam­ma­kato sammā vattati, lomaṃ pāteti, netthāraṃ vattati, niyassassa kammassa paṭippas­sad­dhiṃ yācati. Saṃgho seyyasakassa bhikkhuno niyassakammaṃ paṭippas­sam­bheti. Yassāyasmato khamati seyyasakassa bhikkhuno niyassassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="116"></a><a class="ms" id="p_4V_116"></a>Paṭippas­sad­dhaṃ saṃghena seyyasakassa bhikkhuno niyassakammaṃ. Khamati saṃghassa, tasmā tuṇhī, evametaṃ dhārayāmī’”ti.</p>
<p class="endsutta"> <a class="sc" id="117"></a><a class="ms" id="p_4V_117"></a>Niyassakammaṃ niṭṭhitaṃ dutiyaṃ.</p>
<h2>3. Pab­bājanī­ya­kamma</h2>
<p><a class="sc" id="118"></a><a class="pts-vp-pi" id="pts-vp-pi2.10"></a><a class="ms" id="p_4V_118"></a><a class="msdiv" id="msdiv21"></a>Tena kho pana samayena assaji­pu­nabba­sukā <span class="var" title="nāma bhikkhū (mr)" id="note17">nāma</span> kīṭāgirismiṃ āvāsikā honti alajjino pāpabhikkhū. Te evarūpaṃ anācāraṃ ācaranti—mālāvacchaṃ ropentipi ropāpentipi, siñcantipi siñcāpentipi, ocinantipi ocināpentipi, ganthentipi ganthāpentipi, ekato­vaṇ­ṭika­mālaṃ karontipi kārāpentipi, ubhato­vaṇ­ṭika­mālaṃ karontipi kārāpentipi, mañjarikaṃ karontipi kārāpentipi, <span class="var" title="vidhutikaṃ (s1-3, pts1)" id="note19">vidhūtikaṃ</span> karontipi kārāpentipi, vaṭaṃsakaṃ karontipi kārāpentipi, āveḷaṃ karontipi kārāpentipi, uracchadaṃ karontipi kārāpentipi. Te kulitthīnaṃ kuladhītānaṃ kulakumārīnaṃ kulasuṇhānaṃ kuladāsīnaṃ ekato­vaṇ­ṭika­mālaṃ harantipi harāpentipi, ubhato­vaṇ­ṭika­mālaṃ harantipi harāpentipi, mañjarikaṃ harantipi harāpentipi, vidhūtikaṃ harantipi harāpentipi, vaṭaṃsakaṃ harantipi harāpentipi, āveḷaṃ harantipi harāpentipi, uracchadaṃ harantipi harāpentipi. Te kulitthīhi kuladhītāhi kulakumārīhi kulasuṇhāhi kuladāsīhi saddhiṃ ekabhājanepi bhuñjanti, ekathālakepi pivanti, ekāsanepi nisīdanti, ekamañcepi tuvaṭṭenti, ekattharaṇāpi tuvaṭṭenti, ekapāvuraṇāpi tuvaṭṭenti, ekattha­ra­ṇa­pāvu­raṇāpi tuvaṭṭenti, vikālepi bhuñjanti, majjampi pivanti, mālā­gandha­vi­lepa­nampi dhārenti, naccantipi, gāyantipi, vādentipi, lāsentipi; naccantiyāpi naccanti, naccantiyāpi gāyanti, naccantiyāpi vādenti, naccantiyāpi lāsenti; gāyantiyāpi naccanti, gāyantiyāpi gāyanti, gāyantiyāpi vādenti, gāyantiyāpi lāsenti; vādentiyāpi naccanti, vādentiyāpi gāyanti, vādentiyāpi vādenti, vādentiyāpi lāsenti; lāsentiyāpi naccanti, lāsentiyāpi gāyanti, lāsentiyāpi vādenti, lāsentiyāpi lāsenti; aṭṭhapadepi kīḷanti, dasapadepi kīḷanti, ākāsepi kīḷanti, pari­hāra­pa­thepi kīḷanti, santikāyapi kīḷanti, khalikāyapi kīḷanti, ghaṭikāyapi kīḷanti, salāka­hat­thenapi kīḷanti, akkhenapi kīḷanti, paṅgacīrenapi kīḷanti, vaṅkakenapi kīḷanti, mokkhacikāyapi kīḷanti, ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti, akkharikāyapi kīḷanti, manesikāyapi kīḷanti, yathāvajjenapi kīḷanti; hatthismimpi sikkhanti, assasmimpi sikkhanti, rathasmimpi sikkhanti, dhanusmimpi sikkhanti, tharusmimpi sikkhanti; hatthissapi purato dhāvanti, assassapi purato dhāvanti, rathassapi <span class="var" title="purato dhāvanti (s1-3, pts1)" id="note21">purato</span> dhāvantipi ādhāvantipi; usseḷentipi, apphoṭentipi, nibbujjhantipi, muṭṭhīhipi yujjhanti; raṅgamajjhepi saṅghāṭiṃ pattharitvā <span class="var" title="naccantiṃ (bj, s1-3)" id="note22">naccakiṃ</span> evaṃ vadanti—“idha, bhagini, naccassū”ti; nalāṭikampi denti; vividhampi anācāraṃ ācaranti.</p>
<p><a class="sc" id="119"></a><a class="pts-vp-pi" id="pts-vp-pi2.11"></a><a class="ms" id="p_4V_119"></a><a class="msdiv" id="msdiv22"></a>Tena kho pana samayena aññataro bhikkhu kāsīsu <span class="var" title="vassaṃ vuttho (bj, s1-3, pts1)" id="note23">vassaṃvuṭṭho</span> sāvatthiṃ gacchanto bhagavantaṃ dassanāya yena kīṭāgiri tadavasari. Atha kho so bhikkhu pubbaṇ­ha­samayaṃ nivāsetvā patta­cīvara­mādāya kīṭāgiriṃ piṇḍāya pāvisi pāsādikena abhikkantena paṭikkantena ālokitena vilokitena <span class="var" title="sammiñjitena (bj, s1-3, km, pts1)" id="note24">samiñjitena</span> pasāritena, okkhittacakkhu iriyā­patha­sam­panno. Manussā taṃ bhikkhuṃ passitvā evamāhaṃsu— “kvāyaṃ abalabalo viya mandamando viya bhā­kuṭi­ka­bhā­kuṭiko viya? Ko imassa upagatassa piṇḍakampi dassati? Amhākaṃ pana ayyā assaji­pu­nabba­sukā saṇhā sakhilā sukhasambhāsā mihita­pubbaṅ­gamā ehis­vāga­ta­vādino abbhākuṭikā uttānamukhā pubbabhāsino. Tesaṃ kho nāma piṇḍo dātabbo”ti.</p>
<p><a class="sc" id="120"></a><a class="ms" id="p_4V_120"></a>Addasā kho aññataro upāsako taṃ bhikkhuṃ kīṭāgirismiṃ piṇḍāya carantaṃ; disvāna yena so bhikkhu tenupasaṅkami, upasaṅkamitvā taṃ bhikkhuṃ abhivādetvā etadavoca—“api, bhante, piṇḍo labbhatī”ti? “Na kho, āvuso, piṇḍo labbhatī”ti. “Ehi, bhante, gharaṃ gamissāmā”ti. Atha kho so upāsako taṃ bhikkhuṃ gharaṃ netvā bhojetvā etadavoca—“kahaṃ, bhante, ayyo gamissatī”ti? “Sāvatthiṃ kho ahaṃ, āvuso, gamissāmi bhagavantaṃ dassanāyā”ti. “Tena hi, bhante, mama vacanena bhagavato pāde sirasā vanda, evañca vadehi—‘duṭṭho, bhante, kīṭāgirismiṃ āvāso. Assaji­pu­nabba­sukā nāma kīṭāgirismiṃ āvāsikā alajjino pāpabhikkhū. Te evarūpaṃ anācāraṃ ācaranti—mālāvacchaṃ ropentipi ropāpentipi, siñcantipi siñcāpentipi, ocinantipi ocināpentipi, ganthentipi ganthāpentipi, ekato­vaṇ­ṭika­mālaṃ karontipi kārāpentipi, ubhato­vaṇ­ṭika­mālaṃ karontipi kārāpentipi, mañjarikaṃ karontipi kārāpentipi, vidhūtikaṃ karontipi kārāpentipi, vaṭaṃsakaṃ karontipi kārāpentipi, āveḷaṃ karontipi kārāpentipi, uracchadaṃ karontipi kārāpentipi. Te kulitthīnaṃ kuladhītānaṃ kulakumārīnaṃ kulasuṇhānaṃ kuladāsīnaṃ ekato­vaṇ­ṭika­mālaṃ harantipi harāpentipi, ubhato­vaṇ­ṭika­mālaṃ harantipi harāpentipi, mañjarikaṃ harantipi harāpentipi, vidhūtikaṃ harantipi harāpentipi, vaṭaṃsakaṃ harantipi harāpentipi, āveḷaṃ harantipi harāpentipi, uracchadaṃ harantipi harāpentipi.</p>
<p><a class="sc" id="121"></a><a class="ms" id="p_4V_121"></a>Te kulitthīhi kuladhītāhi kulakumārīhi kulasuṇhāhi kuladāsīhi saddhiṃ ekabhājanepi bhuñjanti, ekathālakepi pivanti, ekāsanepi nisīdanti, ekamañcepi tuvaṭṭenti, ekattharaṇāpi tuvaṭṭenti, ekapāvuraṇāpi tuvaṭṭenti, ekattha­ra­ṇa­pāvu­raṇāpi tuvaṭṭenti, vikālepi bhuñjanti, majjampi pivanti, mālā­gandha­vi­lepa­nampi dhārenti, naccantipi, gāyantipi, vādentipi, lāsentipi; naccantiyāpi naccanti, naccantiyāpi gāyanti, naccantiyāpi vādenti, naccantiyāpi lāsenti … pe … (cakkaṃ kātabbaṃ). Lāsentiyāpi naccanti, lāsentiyāpi gāyanti, lāsentiyāpi vādenti, lāsentiyāpi lāsenti; aṭṭhapadepi kīḷanti, dasapadepi kīḷanti, ākāsepi kīḷanti, pari­hāra­pa­thepi kīḷanti, santikāyapi kīḷanti, khalikāyapi kīḷanti, ghaṭikāyapi kīḷanti, salāka­hat­thenapi kīḷanti, akkhenapi kīḷanti, paṅgacīrenapi kīḷanti, vaṅkakenapi kīḷanti, mokkhacikāyapi kīḷanti, ciṅgulakenapi kīḷanti, pattāḷhakenapi kīḷanti, rathakenapi kīḷanti, dhanukenapi kīḷanti, akkharikāyapi kīḷanti, manesikāyapi kīḷanti, yathāvajjenapi kīḷanti; hatthismimpi sikkhanti, assasmimpi sikkhanti, rathasmimpi sikkhanti, dhanusmimpi sikkhanti, tharusmimpi sikkhanti; hatthissapi purato dhāvanti, assassapi purato dhāvanti, rathassapi purato dhāvantipi ādhāvantipi; usseḷentipi, apphoṭentipi, nibbujjhantipi, muṭṭhīhipi yujjhanti; raṅgamajjhepi saṅghāṭiṃ pattharitvā naccakiṃ evaṃ vadanti—“idha, bhagini, naccassū”ti; nalāṭikampi denti; vividhampi anācāraṃ ācaranti. Yepi te, bhante, manussā pubbe saddhā ahesuṃ pasannā tepi etarahi assaddhā appasannā. Yānipi tāni saṃghassa pubbe dānapathāni tānipi etarahi upacchinnāni. Riñcanti pesalā bhikkhū, nivasanti pāpabhikkhū. Sādhu, bhante, bhagavā kīṭāgiriṃ bhikkhū pahiṇeyya, yathāyaṃ kīṭāgirismiṃ āvāso saṇṭhaheyyā’”ti.</p>
<p><a class="sc" id="122"></a><a class="pts-vp-pi" id="pts-vp-pi2.12"></a><a class="ms" id="p_4V_122"></a>“Evamāvuso”ti kho so bhikkhu tassa upāsakassa paṭissuṇitvā uṭṭhāyāsanā yena sāvatthi tena pakkāmi. Anupubbena yena sāvatthi jetavanaṃ anātha­piṇḍi­kassa ārāmo yena bhagavā tenupasaṅkami, upasaṅkamitvā bhagavantaṃ abhivādetvā ekamantaṃ nisīdi. Āciṇṇaṃ kho panetaṃ buddhānaṃ bhagavantānaṃ āgantukehi bhikkhūhi saddhiṃ paṭisammodituṃ. Atha kho bhagavā taṃ bhikkhuṃ etadavoca— “kacci, bhikkhu, khamanīyaṃ, kacci yāpanīyaṃ, kaccisi appa­kila­ma­thena addhānaṃ āgato, kuto ca tvaṃ bhikkhu āgacchasī”ti? “Khamanīyaṃ, bhagavā, yāpanīyaṃ, bhagavā; appa­kila­ma­thena ca ahaṃ, bhante, addhānaṃ āgato. Idhāhaṃ, bhante, kāsīsu vassaṃvuṭṭho sāvatthiṃ āgacchanto bhagavantaṃ dassanāya yena kīṭāgiri tadavasariṃ. Atha khvāhaṃ, bhante, pubbaṇ­ha­samayaṃ nivāsetvā patta­cīvara­mādāya kīṭāgiriṃ piṇḍāya pāvisiṃ. Addasā kho maṃ, bhante, aññataro upāsako kīṭāgirismiṃ piṇḍāya carantaṃ; disvāna yenāhaṃ tenupasaṅkami, upasaṅkamitvā maṃ abhivādetvā etadavoca—‘api, bhante, piṇḍo labbhatī’ti. ‘Na kho, āvuso, piṇḍo labbhatī’ti. ‘Ehi, bhante, gharaṃ gamissāmā’ti. Atha kho, bhante, so upāsako maṃ gharaṃ netvā bhojetvā etadavoca—‘kahaṃ, bhante, ayyo gamissatī’ti? ‘Sāvatthiṃ kho ahaṃ, āvuso, gamissāmi bhagavantaṃ dassanāyā’ti. ‘Tena hi, bhante, mama vacanena bhagavato pāde sirasā vanda, evañca vadehi—“duṭṭho, bhante, kīṭāgirismiṃ āvāso. Assaji­pu­nabba­sukā nāma kīṭāgirismiṃ āvāsikā alajjino pāpabhikkhū. Te evarūpaṃ anācāraṃ ācaranti—mālāvacchaṃ ropentipi ropāpentipi … pe … vividhampi anācāraṃ ācaranti. Yepi te, bhante, manussā pubbe saddhā ahesuṃ pasannā tepi etarahi assaddhā appasannā. Yānipi tāni saṃghassa pubbe dānapathāni tānipi etarahi upacchinnāni. Riñcanti pesalā bhikkhū, nivasanti pāpabhikkhū. Sādhu, bhante, bhagavā kīṭāgiriṃ bhikkhū pahiṇeyya, yathāyaṃ kīṭāgirismiṃ āvāso saṇṭhaheyyā”’ti. Tato ahaṃ, bhagavā, āgacchāmī”ti.</p>
<p><a class="sc" id="123"></a><a class="ms" id="p_4V_123"></a><a class="msdiv" id="msdiv23"></a>Atha kho bhagavā etasmiṃ nidāne etasmiṃ pakaraṇe bhikkhusaṃghaṃ sannipātāpetvā bhikkhū paṭipucchi—“saccaṃ kira, bhikkhave, assaji­pu­nabba­sukā nāma kīṭāgirismiṃ āvāsikā alajjino pāpabhikkhū? Te evarūpaṃ anācāraṃ ācaranti— mālāvacchaṃ ropentipi … pe … vividhampi anācāraṃ ācaranti? Yepi te manussā pubbe saddhā ahesuṃ pasannā tepi etarahi assaddhā appasannā? Yānipi tāni saṃghassa pubbe dānapathāni tānipi etarahi upacchinnāni? Riñcanti pesalā bhikkhū, nivasanti pāpabhikkhū”ti? “Saccaṃ, bhagavā”ti. Vigarahi buddho bhagavā— “ananucchavikaṃ … pe … kathañhi nāma te, bhikkhave, moghapurisā evarūpaṃ anācāraṃ ācarissanti—mālāvacchaṃ ropessantipi ropāpessantipi, siñcissantipi siñ­cā­pes­santipi, ocinissantipi ocinā­pes­santipi, ganthessantipi ganthā­pes­santipi, ekato­vaṇ­ṭika­mālaṃ karissantipi kārāpessantipi, ubhato­vaṇ­ṭika­mālaṃ karissantipi kārāpessantipi, mañjarikaṃ karissantipi kārāpessantipi, vidhūtikaṃ karissantipi kārāpessantipi, vaṭaṃsakaṃ karissantipi kārāpessantipi, āveḷaṃ karissantipi kārāpessantipi, uracchadaṃ karissantipi kārāpessantipi. Te kulitthīnaṃ kuladhītānaṃ kulakumārīnaṃ kulasuṇhānaṃ kuladāsīnaṃ ekato­vaṇ­ṭika­mālaṃ harissantipi harāpessantipi, ubhato­vaṇ­ṭika­mālaṃ harissantipi harāpessantipi, mañjarikaṃ harissantipi harāpessantipi, vidhūtikaṃ harissantipi harāpessantipi, vaṭaṃsakaṃ harissantipi harāpessantipi, āveḷaṃ harissantipi harāpessantipi, uracchadaṃ harissantipi harāpessantipi. Te kulitthīhi kuladhītāhi kulakumārīhi kulasuṇhāhi kuladāsīhi saddhiṃ ekabhājanepi bhuñjissanti, ekathālakepi pivissanti, ekāsanepi nisīdissanti, ekamañcepi tuvaṭṭissanti, ekattharaṇāpi tuvaṭṭissanti, ekapāvuraṇāpi tuvaṭṭissanti, ekattha­ra­ṇa­pāvu­raṇāpi tuvaṭṭissanti, vikālepi bhuñjissanti, majjampi pivissanti, mālā­gandha­vi­lepa­nampi dhāressanti, naccissantipi, gāyissantipi, vādessantipi, lāsessantipi; naccantiyāpi naccissanti, naccantiyāpi gāyissanti, naccantiyāpi vādessanti, naccantiyāpi lāsessanti; gāyantiyāpi naccissanti, gāyantiyāpi gāyissanti, gāyantiyāpi vādessanti, gāyantiyāpi lāsessanti; vādentiyāpi naccissanti, vādentiyāpi gāyissanti, vādentiyāpi vādessanti, vādentiyāpi lāsessanti; lāsentiyāpi naccissanti, lāsentiyāpi gāyissanti, lāsentiyāpi vādessanti, lāsentiyāpi lāsessanti; aṭṭhapadepi kīḷissanti, dasapadepi kīḷissanti, ākāsepi kīḷissanti, pari­hāra­pa­thepi kīḷissanti, santikāyapi kīḷissanti, khalikāyapi kīḷissanti, ghaṭikāyapi kīḷissanti, salāka­hat­thenapi kīḷissanti, akkhenapi kīḷissanti, paṅgacīrenapi kīḷissanti, vaṅkakenapi kīḷissanti mokkhacikāyapi kīḷissanti, ciṅgulakenapi kīḷissanti, pattāḷhakenapi kīḷissanti, rathakenapi kīḷissanti, dhanukenapi kīḷissanti, akkharikāyapi kīḷissanti, manesikāyapi kīḷissanti, yathāvajjenapi kīḷissanti; hatthismimpi sikkhissanti, assasmimpi sikkhissanti, rathasmimpi sikkhissanti, dhanusmimpi sikkhissanti, tharusmimpi sikkhissanti; hatthissapi purato dhāvissanti, assassapi purato dhāvissanti, <span class="var" title="purato dhāvissanti (s1-3)" id="note25">rathassapi purato</span> dhāvissantipi ādhāvissantipi; usseḷessantipi, apphoṭes­santipi, nib­bujjhis­santipi, muṭṭhīhipi yujjhissanti; raṅgamajjhepi saṅghāṭiṃ pattharitvā naccakiṃ evaṃ <span class="var" title="vadissanti (mr)" id="note26">vakkhanti</span>— ‘idha, bhagini, naccassū’ti; nalāṭikampi dassanti; vividhampi anācāraṃ ācarissanti. <span class="var" title="(yepi te manussā pubbe saddhā ahesuṃ pasannā tepi etarahi assaddhā appasannā yānipi tāni saṅghassa pubbe dānapathāni tānipi etarahi upacchinnāni riñcanti pesalā bhikkhū nivasanti pāpabhikkhū) (s1-3)" id="note27">()</span> Netaṃ, bhikkhave, appasannānaṃ vā pasādāya … pe … vigarahitvā … pe … dhammiṃ kathaṃ katvā sāri­putta­mog­gallāne āmantesi—“gacchatha tumhe, sāriputtā, kīṭāgiriṃ gantvā assa­ji­punab­basukā­naṃ bhikkhūnaṃ kīṭāgirismā pab­bājanī­ya­kammaṃ karotha, tumhākaṃ ete saddhivihārino”ti.</p>
<p><a class="sc" id="124"></a><a class="pts-vp-pi" id="pts-vp-pi2.13"></a><a class="ms" id="p_4V_124"></a>“Kathaṃ mayaṃ, bhante, assa­ji­punab­basukā­naṃ bhikkhūnaṃ kīṭāgirismā pab­bājanī­ya­kammaṃ karoma, caṇḍā te bhikkhū pharusā”ti? “Tena hi tumhe, sāriputtā, bahukehi bhikkhūhi saddhiṃ gacchathā”ti. “Evaṃ, bhante”ti kho sāri­putta­mog­gallānā bhagavato paccassosuṃ. “Evañca pana, bhikkhave, kātabbaṃ— paṭhamaṃ assaji­pu­nabba­sukā bhikkhū codetabbā, codetvā sāretabbā, sāretvā āpattiṃ āropetabbā, āpattiṃ āropetvā byattena bhikkhunā paṭibalena saṃgho ñāpetabbo—</p>
<p><a class="sc" id="125"></a><a class="ms" id="p_4V_125"></a><a class="msdiv" id="msdiv24"></a>‘Suṇātu me, bhante, saṃgho. Ime assaji­pu­nabba­sukā bhikkhū kuladūsakā pāpasamācārā. Imesaṃ pāpakā samācārā dissanti ceva suyyanti ca. Kulāni ca imehi duṭṭhāni dissanti ceva suyyanti ca. Yadi saṃghassa pattakallaṃ, saṃgho assa­ji­punab­basukā­naṃ bhikkhūnaṃ kīṭāgirismā pab­bājanī­ya­kammaṃ kareyya—na assaji­pu­nabba­sukehi bhikkhūhi kīṭāgirismiṃ vatthabbanti. Esā ñatti.</p>
<p><a class="sc" id="126"></a><a class="ms" id="p_4V_126"></a>Suṇātu me, bhante, saṃgho. Ime assaji­pu­nabba­sukā bhikkhū kuladūsakā pāpasamācārā. Imesaṃ pāpakā samācārā dissanti ceva suyyanti ca. Kulāni ca imehi duṭṭhāni dissanti ceva suyyanti ca. Saṃgho assa­ji­punab­basukā­naṃ bhikkhūnaṃ kīṭāgirismā pab­bājanī­ya­kammaṃ karoti—na assaji­pu­nabba­sukehi bhikkhūhi kīṭāgirismiṃ vatthabbanti. Yassāyasmato khamati assa­ji­punab­basukā­naṃ bhikkhūnaṃ kīṭāgirismā pabbājanīyassa kammassa karaṇaṃ—na assaji­pu­nabba­sukehi bhikkhūhi kīṭāgirismiṃ vatthabbanti, so tuṇhassa; yassa nakkhamati, so bhāseyya.</p>
<p><a class="sc" id="127"></a><a class="ms" id="p_4V_127"></a>Dutiyampi etamatthaṃ vadāmi … pe … tatiyampi etamatthaṃ vadāmi. Suṇātu me, bhante, saṃgho. Ime assaji­pu­nabba­sukā bhikkhū kuladūsakā pāpasamācārā. Imesaṃ pāpakā samācārā dissanti ceva suyyanti ca. Kulāni ca imehi duṭṭhāni dissanti ceva suyyanti ca. Saṃgho assa­ji­punab­basukā­naṃ bhikkhūnaṃ kīṭāgirismā pab­bājanī­ya­kammaṃ karoti—na assaji­pu­nabba­sukehi bhikkhūhi kīṭāgirismiṃ vatthabbanti. Yassāyasmato khamati assa­ji­punab­basukā­naṃ bhikkhūnaṃ kīṭāgirismā pabbājanīyassa kammassa karaṇaṃ—na assaji­pu­nabba­sukehi bhikkhūhi kīṭāgirismiṃ vatthabbanti, so tuṇhassa; yassa nakkhamati, so bhāseyya.</p>
<p><a class="sc" id="128"></a><a class="ms" id="p_4V_128"></a>Kataṃ saṃghena assa­ji­punab­basukā­naṃ bhikkhūnaṃ kīṭāgirismā pab­bājanī­ya­kammaṃ— na assaji­pu­nabba­sukehi bhikkhūhi kīṭāgirismiṃ vatthabbanti. Khamati saṃghassa, tasmā tuṇhī, evametaṃ dhārayāmī’”ti.</p>
<h3>3.1. Adhamma­kammad­vāda­saka</h3>
<p><a class="sc" id="129"></a><a class="ms" id="p_4V_129"></a><a class="msdiv" id="msdiv25"></a>“Tīhi, bhikkhave, aṅgehi samannāgataṃ pab­bājanī­ya­kammaṃ adhamma­kammañca hoti, avinaya­kam­mañca, duvūpasantañca. Asammukhā kataṃ hoti, appaṭipucchā kataṃ hoti, appaṭiññāya kataṃ hoti—imehi kho, bhikkhave, tīhaṅgehi samannāgataṃ pab­bājanī­ya­kammaṃ adhamma­kammañca hoti, avinaya­kam­mañca, duvūpasantañca.</p>
<p><a class="sc" id="130"></a><a class="ms" id="p_4V_130"></a>Aparehipi, bhikkhave, tīhaṅgehi samannāgataṃ pab­bājanī­ya­kammaṃ adhamma­kammañca hoti, avinaya­kam­mañca, duvūpasantañca. Anāpattiyā kataṃ hoti, ade­sa­nāgā­mi­niyā āpattiyā kataṃ hoti, desitāya āpattiyā kataṃ hoti … pe … acodetvā kataṃ hoti, asāretvā kataṃ hoti, āpattiṃ anāropetvā kataṃ hoti … pe … asammukhā kataṃ hoti, adhammena kataṃ hoti, vaggena kataṃ hoti … pe … appaṭipucchā kataṃ hoti, adhammena kataṃ hoti, vaggena kataṃ hoti … pe … appaṭiññāya kataṃ hoti, adhammena kataṃ hoti, vaggena kataṃ hoti … pe … anāpattiyā kataṃ hoti, adhammena kataṃ hoti, vaggena kataṃ hoti … pe … ade­sa­nāgā­mi­niyā āpattiyā kataṃ hoti, adhammena kataṃ hoti, vaggena kataṃ hoti … pe … desitāya āpattiyā kataṃ hoti, adhammena kataṃ hoti, vaggena kataṃ hoti … pe … acodetvā kataṃ hoti, adhammena kataṃ hoti, vaggena kataṃ hoti … pe … asāretvā kataṃ hoti, adhammena kataṃ hoti, vaggena kataṃ hoti … pe … āpattiṃ anāropetvā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ pab­bājanī­ya­kammaṃ adhamma­kammañca hoti, avinaya­kam­mañca, duvūpasantañca.</p>
<p class="endsutta"> <a class="sc" id="131"></a><a class="ms" id="p_4V_131"></a>Adhamma­kammad­vāda­sa­kaṃ niṭṭhitaṃ.</p>
<h3>3.2. Dhamma­kammad­vāda­saka</h3>
<p><a class="sc" id="132"></a><a class="ms" id="p_4V_132"></a><a class="msdiv" id="msdiv26"></a>Tīhi, bhikkhave, aṅgehi samannāgataṃ pab­bājanī­ya­kammaṃ dhammakammañca hoti, vinayakammañca, suvūpasantañca. Sammukhā kataṃ hoti, paṭipucchā kataṃ hoti, paṭiññāya kataṃ hoti—imehi kho, bhikkhave, tīhaṅgehi samannāgataṃ pab­bājanī­ya­kammaṃ dhammakammañca hoti, vinayakammañca, suvūpasantañca.</p>
<p><a class="sc" id="133"></a><a class="ms" id="p_4V_133"></a>Aparehipi, bhikkhave, tīhaṅgehi samannāgataṃ pab­bājanī­ya­kammaṃ dhammakammañca hoti, vinayakammañca, suvūpasantañca. Āpattiyā kataṃ hoti desanāgāminiyā āpattiyā kataṃ hoti adesitāya āpattiyā kataṃ hoti … pe … codetvā kataṃ hoti, sāretvā kataṃ hoti, āpattiṃ āropetvā kataṃ hoti … pe … sammukhā kataṃ hoti, dhammena kataṃ hoti, samaggena kataṃ hoti … pe … paṭipucchā kataṃ hoti, dhammena kataṃ hoti, samaggena kataṃ hoti … pe … paṭiññāya kataṃ hoti, dhammena kataṃ hoti, samaggena kataṃ hoti … pe … āpattiyā kataṃ hoti, dhammena kataṃ hoti, samaggena kataṃ hoti … pe … desanāgāminiyā āpattiyā kataṃ hoti, dhammena kataṃ hoti, samaggena kataṃ hoti … pe … adesitāya āpattiyā kataṃ hoti, dhammena kataṃ hoti, samaggena kataṃ hoti … pe … codetvā kataṃ hoti, dhammena kataṃ hoti, samaggena kataṃ hoti … pe … sāretvā kataṃ hoti, dhammena kataṃ hoti, samaggena kataṃ hoti … pe … āpattiṃ āropetvā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ pab­bājanī­ya­kammaṃ dhammakammañca hoti, vinayakammañca, suvūpasantañca.</p>
<p class="endsutta"> <a class="sc" id="134"></a><a class="ms" id="p_4V_134"></a>Dhamma­kammad­vāda­sa­kaṃ niṭṭhitaṃ.</p>
<h3>3.3. Ākaṅ­kha­māna­cudda­saka</h3>
<p><a class="sc" id="135"></a><a class="ms" id="p_4V_135"></a><a class="msdiv" id="msdiv27"></a>Tīhi, bhikkhave, aṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. Bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; bālo hoti abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. (1)</p>
<p><a class="sc" id="136"></a><a class="ms" id="p_4V_136"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. (2)</p>
<p><a class="sc" id="137"></a><a class="ms" id="p_4V_137"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. Buddhassa avaṇṇaṃ bhāsati, dhammassa avaṇṇaṃ bhāsati, saṃghassa avaṇṇaṃ bhāsati—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. (3)</p>
<p><a class="sc" id="138"></a><a class="ms" id="p_4V_138"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. Kāyikena davena samannāgato hoti, vācasikena davena samannāgato hoti, kāyi­kavāca­sikena davena samannāgato hoti—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. (4)</p>
<p><a class="sc" id="139"></a><a class="ms" id="p_4V_139"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. Kāyikena anācārena samannāgato hoti, vācasikena anācārena samannāgato hoti, kāyi­kavāca­sikena anācārena samannāgato hoti—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. (5)</p>
<p><a class="sc" id="140"></a><a class="ms" id="p_4V_140"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. Kāyikena upaghātikena samannāgato hoti, vācasikena upaghātikena samannāgato hoti, kāyi­kavāca­sikena upaghātikena samannāgato hoti— imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. (6)</p>
<p><a class="sc" id="141"></a><a class="ms" id="p_4V_141"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. Kāyikena micchājīvena samannāgato hoti, vācasikena micchājīvena samannāgato hoti, kāyi­kavāca­sikena micchājīvena samannāgato hoti— imehi, kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, pab­bājanī­ya­kammaṃ kareyya. (7)</p>
<p><a class="sc" id="142"></a><a class="pts-vp-pi" id="pts-vp-pi2.14"></a><a class="ms" id="p_4V_142"></a>Tiṇṇaṃ, bhikkhave, bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. Eko bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; eko bālo hoti abyatto āpattibahulo anapadāno; eko gihisaṃsaṭṭho viharati ananulomikehi gihisaṃsaggehi—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. (8)</p>
<p><a class="sc" id="143"></a><a class="ms" id="p_4V_143"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. (9)</p>
<p><a class="sc" id="144"></a><a class="ms" id="p_4V_144"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. Eko buddhassa avaṇṇaṃ bhāsati, eko dhammassa avaṇṇaṃ bhāsati, eko saṃghassa avaṇṇaṃ bhāsati—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. (10)</p>
<p><a class="sc" id="145"></a><a class="ms" id="p_4V_145"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. Eko kāyikena davena samannāgato hoti, eko vācasikena davena samannāgato hoti, eko kāyi­kavāca­sikena davena samannāgato hoti—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. (11)</p>
<p><a class="sc" id="146"></a><a class="ms" id="p_4V_146"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. Eko kāyikena anācārena samannāgato hoti, eko vācasikena anācārena samannāgato hoti, eko kāyi­kavāca­sikena anācārena samannāgato hoti—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. (12)</p>
<p><a class="sc" id="147"></a><a class="ms" id="p_4V_147"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. Eko kāyikena upaghātikena samannāgato hoti, eko vācasikena upaghātikena samannāgato hoti, eko kāyi­kavāca­sikena upaghātikena samannāgato hoti—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. (13)</p>
<p><a class="sc" id="148"></a><a class="ms" id="p_4V_148"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. Eko kāyikena micchājīvena samannāgato hoti, eko vācasikena micchājīvena samannāgato hoti, eko kāyi­kavāca­sikena micchājīvena samannāgato hoti—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, pab­bājanī­ya­kammaṃ kareyya. (14)</p>
<p class="endsutta"> <a class="sc" id="149"></a><a class="ms" id="p_4V_149"></a>Ākaṅ­kha­māna­cudda­sa­kaṃ niṭṭhitaṃ.</p>
<h3>3.4. Aṭṭhārasavatta</h3>
<p><a class="sc" id="150"></a><a class="ms" id="p_4V_150"></a><a class="msdiv" id="msdiv28"></a>Pab­bājanī­ya­kamma­katena, bhikkhave, bhikkhunā sammā vattitabbaṃ. Tatrāyaṃ sammāvattanā—na upasam­pā­detab­baṃ, na nissayo dātabbo, na sāmaṇero upaṭṭhāpetabbo, na ­bhik­khu­novāda­ka­sam­muti sāditabbā, sammatenapi bhikkhuniyo na ovaditabbā. Yāya āpattiyā saṃghena pab­bājanī­ya­kammaṃ kataṃ hoti sā āpatti na āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ, kammikā na garahitabbā. Na pakatattassa bhikkhuno uposatho ṭhapetabbo, na pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na okāso kāretabbo, na codetabbo, na sāretabbo, na bhikkhūhi sam­payo­jetab­ban”ti.</p>
<p class="endsutta"> <a class="sc" id="151"></a><a class="ms" id="p_4V_151"></a>Pab­bājanī­ya­kamme aṭṭhā­ra­sa­vattaṃ niṭṭhitaṃ.</p>
<p><a class="sc" id="152"></a><a class="ms" id="p_4V_152"></a><a class="msdiv" id="msdiv29"></a>Atha kho sāri­putta­mog­gallā­nappa­mukho bhikkhusaṃgho kīṭāgiriṃ gantvā assa­ji­punab­basukā­naṃ bhikkhūnaṃ kīṭāgirismā pab­bājanī­ya­kammaṃ akāsi—na assaji­pu­nabba­sukehi bhikkhūhi kīṭāgirismiṃ vatthabbanti. Te saṃghena pab­bājanī­ya­kamma­katā na sammā vattanti, na lomaṃ pātenti, na netthāraṃ vattanti; na bhikkhū khamāpenti, akkosanti, paribhāsanti; chandagāmitā dosagāmitā mohagāmitā bhayagāmitā pāpenti; pakkamantipi, vibbhamantipi. Ye te bhikkhū appicchā … pe … te ujjhāyanti khiyyanti vipācenti—“kathañhi nāma assaji­pu­nabba­sukā bhikkhū saṃghena pab­bājanī­ya­kamma­katā na sammā vattissanti, na lomaṃ pātessanti, na netthāraṃ vattissanti; na bhikkhū khamāpessanti, akkosissanti, pari­bhāsis­santi; chandagāmitā dosagāmitā mohagāmitā bhayagāmitā pāpessanti; pakka­mis­santipi, vib­bha­mis­santipī”ti. Atha kho te bhikkhū bhagavato etamatthaṃ ārocesuṃ.</p>
<p><a class="sc" id="153"></a><a class="ms" id="p_4V_153"></a>Atha kho bhagavā etasmiṃ nidāne etasmiṃ pakaraṇe bhikkhusaṃghaṃ sannipātāpetvā bhikkhū paṭipucchi—“saccaṃ kira, bhikkhave, assaji­pu­nabba­sukā bhikkhū saṃghena pab­bājanī­ya­kamma­katā na sammā vattanti, na lomaṃ pātenti, na netthāraṃ vattanti; na bhikkhū khamāpenti, akkosanti, paribhāsanti; chandagāmitā dosagāmitā mohagāmitā bhayagāmitā pāpenti; pakkamantipi, vibbhamantipī”ti? “Saccaṃ, bhagavā”ti. Vigarahi buddho bhagavā—“ananucchavikaṃ … pe … kathañhi nāma te, bhikkhave, moghapurisā saṃghena pab­bājanī­ya­kamma­katā na sammā vattissanti, na lomaṃ pātessanti, na netthāraṃ vattissanti; na bhikkhū khamāpessanti, akkosissanti, pari­bhāsis­santi; chandagāmitā dosagāmitā mohagāmitā bhayagāmitā pāpessanti; pakka­mis­santipi, vib­bha­mis­santipi. Netaṃ, bhikkhave, appasannānaṃ vā pasādāya … pe … vigarahitvā … pe … dhammiṃ kathaṃ katvā bhikkhū āmantesi—“tena hi, bhikkhave, saṃgho pab­bājanī­ya­kammaṃ paṭippas­sam­bhetu.</p>
<h3>3.5. Nappa­ṭippas­sam­bhetab­ba­aṭṭhā­ra­saka</h3>
<p><a class="sc" id="154"></a><a class="pts-vp-pi" id="pts-vp-pi2.15"></a><a class="ms" id="p_4V_154"></a><a class="msdiv" id="msdiv30"></a>Pañcahi, bhikkhave, aṅgehi samannāgatassa bhikkhuno pab­bājanī­ya­kammaṃ nappa­ṭippas­sam­bhetab­baṃ. Upasampādeti, nissayaṃ deti, sāmaṇeraṃ upaṭṭhāpeti, ­bhik­khu­novāda­ka­sam­mutiṃ sādiyati, sammatopi bhikkhuniyo ovadati—imehi kho, bhikkhave, pañcahaṅgehi samannāgatassa bhikkhuno pab­bājanī­ya­kammaṃ nappa­ṭippas­sam­bhetab­baṃ.</p>
<p><a class="sc" id="155"></a><a class="ms" id="p_4V_155"></a>Aparehipi, bhikkhave, pañcahaṅgehi samannāgatassa bhikkhuno pab­bājanī­ya­kammaṃ nappa­ṭippas­sam­bhetab­baṃ. Yāya āpattiyā saṃghena pab­bājanī­ya­kammaṃ kataṃ hoti taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ garahati, kammike garahati—imehi kho, bhikkhave, pañcahaṅgehi samannāgatassa bhikkhuno pab­bājanī­ya­kammaṃ nappa­ṭippas­sam­bhetab­baṃ.</p>
<p><a class="sc" id="156"></a><a class="ms" id="p_4V_156"></a>Aṭṭhahi, bhikkhave, aṅgehi samannāgatassa bhikkhuno pab­bājanī­ya­kammaṃ nappa­ṭippas­sam­bhetab­baṃ. Pakatattassa bhikkhuno uposathaṃ ṭhapeti, pavāraṇaṃ ṭhapeti, savacanīyaṃ karoti, anuvādaṃ paṭṭhapeti, okāsaṃ kāreti, codeti, sāreti, bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno pab­bājanī­ya­kammaṃ nappa­ṭippas­sam­bhetab­baṃ.</p>
<p class="endsutta"> <a class="sc" id="157"></a><a class="ms" id="p_4V_157"></a>Pab­bājanī­ya­kamme nappa­ṭippas­sam­bhetab­ba­aṭṭhā­ra­sa­kaṃ niṭṭhitaṃ.</p>
<h3>3.6. Paṭippas­sam­bhetab­ba­aṭṭhā­ra­saka</h3>
<p><a class="sc" id="158"></a><a class="ms" id="p_4V_158"></a><a class="msdiv" id="msdiv31"></a>Pañcahi, bhikkhave, aṅgehi samannāgatassa bhikkhuno pab­bājanī­ya­kammaṃ paṭippas­sam­bhetab­baṃ. Na upasampādeti, na nissayaṃ deti, na sāmaṇeraṃ upaṭṭhāpeti, na ­bhik­khu­novāda­ka­sam­mutiṃ sādiyati, sammatopi bhikkhuniyo na ovadati—imehi kho, bhikkhave, pañcahaṅgehi samannāgatassa bhikkhuno pab­bājanī­ya­kammaṃ paṭippas­sam­bhetab­baṃ.</p>
<p><a class="sc" id="159"></a><a class="ms" id="p_4V_159"></a>Aparehipi, bhikkhave, pañcahaṅgehi samannāgatassa bhikkhuno pab­bājanī­ya­kammaṃ paṭippas­sam­bhetab­baṃ. Yāya āpattiyā saṃghena pab­bājanī­ya­kammaṃ kataṃ hoti taṃ āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na garahati, kammike na garahati—imehi kho, bhikkhave, pañcahaṅgehi samannāgatassa bhikkhuno pab­bājanī­ya­kammaṃ paṭippas­sam­bhetab­baṃ.</p>
<p><a class="sc" id="160"></a><a class="ms" id="p_4V_160"></a>Aṭṭhahi, bhikkhave, aṅgehi samannāgatassa bhikkhuno pab­bājanī­ya­kammaṃ paṭippas­sam­bhetab­baṃ. Na pakatattassa bhikkhuno uposathaṃ ṭhapeti, na pavāraṇaṃ ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na codeti, na sāreti, na bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno pab­bājanī­ya­kammaṃ paṭippas­sam­bhetab­baṃ.</p>
<p class="endsutta"> <a class="sc" id="161"></a><a class="ms" id="p_4V_161"></a>Pab­bājanī­ya­kamme paṭippas­sam­bhetab­ba­aṭṭhā­ra­sa­kaṃ niṭṭhitaṃ.</p>
<p><a class="sc" id="162"></a><a class="ms" id="p_4V_162"></a><a class="msdiv" id="msdiv32"></a>Evañca pana, bhikkhave, paṭippas­sam­bhetab­baṃ. Tena, bhikkhave, pab­bājanī­ya­kamma­katena bhikkhunā saṃghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa vacanīyo—‘ahaṃ, bhante, saṃghena pab­bājanī­ya­kamma­kato sammā vattāmi, lomaṃ pātemi, netthāraṃ vattāmi, pabbājanīyassa kammassa paṭippas­sad­dhiṃ yācāmī’ti. Dutiyampi yācitabbā. Tatiyampi yācitabbā. Byattena bhikkhunā paṭibalena saṃgho ñāpetabbo—</p>
<p><a class="sc" id="163"></a><a class="ms" id="p_4V_163"></a>‘Suṇātu me, bhante, saṃgho. Ayaṃ itthannāmo bhikkhu saṃghena pab­bājanī­ya­kamma­kato sammā vattati, lomaṃ pāteti, netthāraṃ vattati, pabbājanīyassa kammassa paṭippas­sad­dhiṃ yācati. Yadi saṃghassa pattakallaṃ, saṃgho itthannāmassa bhikkhuno pab­bājanī­ya­kammaṃ paṭippas­sam­bheyya. Esā ñatti.</p>
<p><a class="sc" id="164"></a><a class="ms" id="p_4V_164"></a>Suṇātu me, bhante, saṃgho. Ayaṃ itthannāmo bhikkhu saṃghena pab­bājanī­ya­kamma­kato sammā vattati, lomaṃ pāteti, netthāraṃ vattati, pabbājanīyassa kammassa paṭippas­sad­dhiṃ yācati. Saṃgho itthannāmassa bhikkhuno pab­bājanī­ya­kammaṃ paṭippas­sam­bheti. Yassāyasmato khamati itthannāmassa bhikkhuno pabbājanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="165"></a><a class="ms" id="p_4V_165"></a>Dutiyampi etamatthaṃ vadāmi … pe … tatiyampi etamatthaṃ vadāmi. Suṇātu me, bhante, saṃgho. Ayaṃ itthannāmo bhikkhu saṃghena pab­bājanī­ya­kamma­kato sammā vattati, lomaṃ pāteti, netthāraṃ vattati, pabbājanīyassa kammassa paṭippas­sad­dhiṃ yācati. Saṃgho itthannāmassa bhikkhuno pab­bājanī­ya­kammaṃ paṭippas­sam­bheti. Yassāyasmato khamati itthannāmassa bhikkhuno pabbājanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="166"></a><a class="ms" id="p_4V_166"></a>Paṭippas­sad­dhaṃ saṃghena itthannāmassa bhikkhuno pab­bājanī­ya­kammaṃ. Khamati saṃghassa, tasmā tuṇhī, evametaṃ dhārayāmī’”ti.</p>
<p class="endsutta"> <a class="sc" id="167"></a><a class="ms" id="p_4V_167"></a>Pab­bājanī­ya­kammaṃ niṭṭhitaṃ tatiyaṃ.</p>
<h2>4. Paṭi­sāraṇī­ya­kamma</h2>
<p><a class="sc" id="168"></a><a class="ms" id="p_4V_168"></a><a class="msdiv" id="msdiv33"></a>Tena kho pana samayena āyasmā sudhammo macchikāsaṇḍe cittassa gahapatino āvāsiko hoti, navakammiko dhuvabhattiko. Yadā citto gahapati saṃghaṃ vā gaṇaṃ vā puggalaṃ vā nimantetukāmo hoti tadā na āyasmantaṃ sudhammaṃ anapaloketvā saṃghaṃ vā gaṇaṃ vā puggalaṃ vā nimanteti.</p>
<p><a class="sc" id="169"></a><a class="pts-vp-pi" id="pts-vp-pi2.16"></a><a class="ms" id="p_4V_169"></a>Tena kho pana samayena sambahulā therā bhikkhū, āyasmā ca sāriputto, āyasmā ca mahāmoggallāno, āyasmā ca mahākaccāno, āyasmā ca mahākoṭṭhiko, āyasmā ca mahākappino, āyasmā ca mahācundo, āyasmā ca anuruddho, āyasmā ca revato, āyasmā ca upāli, āyasmā ca ānando, āyasmā ca rāhulo, kāsīsu cārikaṃ caramānā yena macchikāsaṇḍo tadavasaruṃ.</p>
<p><a class="sc" id="170"></a><a class="ms" id="p_4V_170"></a>Assosi kho citto gahapati therā kira bhikkhū macchikāsaṇḍaṃ anuppattāti. Atha kho citto gahapati yena therā bhikkhū tenupasaṅkami, upasaṅkamitvā there bhikkhū abhivādetvā ekamantaṃ nisīdi. Ekamantaṃ nisinnaṃ kho cittaṃ gahapatiṃ āyasmā sāriputto dhammiyā kathāya sandassesi samādapesi samuttejesi sampahaṃsesi.</p>
<p><a class="sc" id="171"></a><a class="ms" id="p_4V_171"></a>Atha kho citto gahapati āyasmatā sāriputtena dhammiyā kathāya sandassito samādapito samuttejito sampahaṃsito there bhikkhū etadavoca—“adhivāsentu me, bhante, therā svātanāya āgan­tuka­bhattan”ti. <span class="var" title="adhivāsesuṃ kho te therā bhikkhū (s1-3)" id="note30">Adhivāsesuṃ kho therā bhikkhū</span> tuṇhībhāvena.</p>
<p><a class="sc" id="172"></a><a class="ms" id="p_4V_172"></a>Atha kho citto gahapati therānaṃ bhikkhūnaṃ adhivāsanaṃ viditvā uṭṭhāyāsanā there bhikkhū abhivādetvā padakkhiṇaṃ katvā yenāyasmā sudhammo tenupasaṅkami, upasaṅkamitvā āyasmantaṃ sudhammaṃ abhivādetvā ekamantaṃ aṭṭhāsi. Ekamantaṃ ṭhito kho citto gahapati āyasmantaṃ sudhammaṃ etadavoca—“adhivāsetu me, bhante, ayyo sudhammo svātanāya bhattaṃ saddhiṃ therehī”ti. Atha kho āyasmā sudhammo—“pubbe khvāyaṃ citto gahapati yadā saṃghaṃ vā gaṇaṃ vā puggalaṃ vā nimantetukāmo na maṃ anapaloketvā saṃghaṃ vā gaṇaṃ vā puggalaṃ vā nimanteti; sodāni maṃ anapaloketvā there bhikkhū nimantesi; duṭṭhodānāyaṃ citto gahapati anapekkho virattarūpo mayī”ti cittaṃ gahapatiṃ etadavoca—“alaṃ, gahapati, nādhivāsemī”ti. Dutiyampi kho … pe … tatiyampi kho citto gahapati āyasmantaṃ sudhammaṃ etadavoca—“adhivāsetu me, bhante, ayyo sudhammo svātanāya bhattaṃ saddhiṃ therehī”ti. “Alaṃ, gahapati, nādhivāsemī”ti. Atha kho citto gahapati— “kiṃ me karissati ayyo sudhammo adhivāsento vā anadhivāsento vā”ti āyasmantaṃ sudhammaṃ abhivādetvā padakkhiṇaṃ katvā pakkāmi.</p>
<p><a class="sc" id="173"></a><a class="pts-vp-pi" id="pts-vp-pi2.17"></a><a class="ms" id="p_4V_173"></a><a class="msdiv" id="msdiv34"></a>Atha kho citto gahapati tassā rattiyā accayena therānaṃ bhikkhūnaṃ paṇītaṃ khādanīyaṃ bhojanīyaṃ paṭiyādāpesi. Atha kho āyasmā sudhammo—“yannūnāhaṃ cittassa gahapatino therānaṃ bhikkhūnaṃ paṭiyattaṃ passeyyan”ti pubbaṇ­ha­samayaṃ nivāsetvā patta­cīvara­mādāya yena cittassa gahapatino nivesanaṃ tenupasaṅkami, upasaṅkamitvā paññatte āsane nisīdi. Atha kho citto gahapati yenāyasmā sudhammo tenupasaṅkami, upasaṅkamitvā āyasmantaṃ sudhammaṃ abhivādetvā ekamantaṃ nisīdi. Ekamantaṃ nisinnaṃ kho cittaṃ gahapatiṃ āyasmā sudhammo etadavoca—“pahūtaṃ kho te idaṃ, gahapati, khādanīyaṃ bhojanīyaṃ paṭiyattaṃ; ekā ca kho idha natthi yadidaṃ tilasaṃguḷikā”ti. “Bahumhi vata, <span class="var" title="bhante buddhavacane (s1-3)" id="note31">bhante, ratane buddhavacane</span> vijjamāne ayyena sudhammena yadeva kiñci bhāsitaṃ yadidaṃ tilasaṃ­guḷikāti. Bhūtapubbaṃ, bhante, ­dak­khi­ṇā­pathakā vāṇijā puratthimaṃ janapadaṃ agamaṃsu vāṇijjāya. Te tato kukkuṭiṃ ānesuṃ. Atha kho sā, bhante, kukkuṭī kākena saddhiṃ saṃvāsaṃ kappesi. Sā potakaṃ janesi. Yadā kho so, bhante, kukkuṭapotako kākavassaṃ vassitukāmo hoti, kākakukkuṭīti vassati; yadā kukkuṭivassaṃ vassitukāmo hoti, kukkuṭikākāti vassati. Evameva kho, bhante, bahumhi ratane buddhavacane vijjamāne ayyena sudhammena yadeva kiñci bhāsitaṃ yadidaṃ tilasaṃguḷikā”ti. “Akkosasi maṃ tvaṃ, gahapati, paribhāsasi maṃ tvaṃ, gahapati. Eso te, gahapati, āvāso, pakkamissāmī”ti. “Nāhaṃ, bhante, ayyaṃ sudhammaṃ <span class="var" title="na paribhāsāmi (bj, s1-3)" id="note32">akkosāmi, paribhāsāmi</span>. Vasatu, bhante, ayyo sudhammo macchikāsaṇḍe. Ramaṇīyaṃ ambāṭakavanaṃ. Ahaṃ ayyassa sudhammassa ussukkaṃ karissāmi, cīvara­piṇḍa­pāta­se­nāsa­na­gilā­nappac­caya­bhesaj­ja­parik­khā­rā­nan”ti. Dutiyampi kho … pe … tatiyampi kho āyasmā sudhammo cittaṃ gahapatiṃ etadavoca—“akkosasi maṃ tvaṃ, gahapati, paribhāsasi maṃ tvaṃ, gahapati. Eso te, gahapati, āvāso, pakkamissāmī”ti. “Kahaṃ, bhante, ayyo sudhammo gamissatī”ti? “Sāvatthiṃ kho ahaṃ, gahapati, gamissāmi bhagavantaṃ dassanāyā”ti. “Tena hi, bhante, yañca attanā bhaṇitaṃ, yañca mayā bhaṇitaṃ taṃ sabbaṃ bhagavato ārocehi. Anacchariyaṃ kho panetaṃ, bhante, yaṃ ayyo sudhammo punadeva macchikāsaṇḍaṃ paccāgaccheyyā”ti.</p>
<p><a class="sc" id="174"></a><a class="pts-vp-pi" id="pts-vp-pi2.18"></a><a class="ms" id="p_4V_174"></a><a class="msdiv" id="msdiv35"></a>Atha kho āyasmā sudhammo senāsanaṃ saṃsāmetvā patta­cīvara­mādāya yena sāvatthi tena pakkāmi. Anupubbena yena sāvatthi jetavanaṃ anātha­piṇḍi­kassa ārāmo yena bhagavā tenupasaṅkami, upasaṅkamitvā bhagavantaṃ abhivādetvā ekamantaṃ nisīdi. Ekamantaṃ nisinno kho āyasmā sudhammo yañca attanā bhaṇitaṃ yañca cittena gahapatinā bhaṇitaṃ taṃ sabbaṃ bhagavato ārocesi.</p>
<p><a class="sc" id="175"></a><a class="ms" id="p_4V_175"></a>Vigarahi buddho bhagavā—“ananucchavikaṃ, moghapurisa, ananulomikaṃ appatirūpaṃ assāmaṇakaṃ akappiyaṃ akaraṇīyaṃ. Kathañhi nāma tvaṃ, moghapurisa, cittaṃ gahapatiṃ saddhaṃ pasannaṃ dāyakaṃ kārakaṃ saṃ­ghu­paṭṭhā­kaṃ hīnena khuṃsessasi, hīnena vambhessasi? Netaṃ, moghapurisa, appasannānaṃ vā pasādāya … pe … vigarahitvā … pe … dhammiṃ kathaṃ katvā bhikkhū āmantesi—“tena hi, bhikkhave, saṃgho sudhammassa bhikkhuno paṭi­sāraṇī­ya­kammaṃ karotu—citto te gahapati khamāpetabboti. Evañca pana, bhikkhave, kātabbaṃ—paṭhamaṃ sudhammo bhikkhu codetabbo, codetvā sāretabbo, sāretvā āpattiṃ āropetabbo, āpattiṃ āropetvā byattena bhikkhunā paṭibalena saṃgho ñāpetabbo—</p>
<p><a class="sc" id="176"></a><a class="ms" id="p_4V_176"></a><a class="msdiv" id="msdiv36"></a>‘Suṇātu me, bhante, saṃgho. Ayaṃ sudhammo bhikkhu cittaṃ gahapatiṃ saddhaṃ pasannaṃ dāyakaṃ kārakaṃ saṃ­ghu­paṭṭhā­kaṃ hīnena khuṃseti, hīnena vambheti. Yadi saṃghassa pattakallaṃ, saṃgho sudhammassa bhikkhuno paṭi­sāraṇī­ya­kammaṃ kareyya—citto te gahapati khamāpetabboti. Esā ñatti.</p>
<p><a class="sc" id="177"></a><a class="ms" id="p_4V_177"></a>Suṇātu me, bhante, saṃgho. Ayaṃ sudhammo bhikkhu cittaṃ gahapatiṃ saddhaṃ pasannaṃ dāyakaṃ kārakaṃ saṃ­ghu­paṭṭhā­kaṃ hīnena khuṃseti, hīnena vambheti. Saṃgho sudhammassa bhikkhuno paṭi­sāraṇī­ya­kammaṃ karoti—citto te gahapati khamāpetabboti. Yassāyasmato khamati sudhammassa bhikkhuno paṭi­sāraṇī­yassa kammassa karaṇaṃ—citto te gahapati khamāpetabboti, so tuṇhassa; yassa nakkhamati, so bhāseyya.</p>
<p><a class="sc" id="178"></a><a class="ms" id="p_4V_178"></a>Dutiyampi etamatthaṃ vadāmi … pe … tatiyampi etamatthaṃ vadāmi—suṇātu me, bhante, saṃgho. Ayaṃ sudhammo bhikkhu cittaṃ gahapatiṃ saddhaṃ pasannaṃ dāyakaṃ kārakaṃ saṃ­ghu­paṭṭhā­kaṃ hīnena khuṃseti, hīnena vambheti. Saṃgho sudhammassa bhikkhuno paṭi­sāraṇī­ya­kammaṃ karoti—citto te gahapati khamāpetabboti. Yassāyasmato khamati sudhammassa bhikkhuno paṭi­sāraṇī­yassa kammassa karaṇaṃ— citto te gahapati khamāpetabboti, so tuṇhassa; yassa nakkhamati, so bhāseyya.</p>
<p><a class="sc" id="179"></a><a class="ms" id="p_4V_179"></a>Kataṃ saṃghena sudhammassa bhikkhuno paṭi­sāraṇī­ya­kammaṃ—citto te gahapati khamāpetabboti. Khamati saṃghassa, tasmā tuṇhī, evametaṃ dhārayāmī’ti.</p>
<h3>4.1. Adhamma­kammad­vāda­saka</h3>
<p><a class="sc" id="180"></a><a class="ms" id="p_4V_180"></a><a class="msdiv" id="msdiv37"></a>Tīhi, bhikkhave, aṅgehi samannāgataṃ paṭi­sāraṇī­ya­kammaṃ adhamma­kammañca hoti, avinaya­kam­mañca, duvūpasantañca. Asammukhā kataṃ hoti, appaṭipucchā kataṃ hoti, appaṭiññāya kataṃ hoti—imehi kho, bhikkhave, tīhaṅgehi samannāgataṃ paṭi­sāraṇī­ya­kammaṃ adhamma­kammañca hoti, avinaya­kam­mañca, duvūpasantañca.</p>
<p><a class="sc" id="181"></a><a class="ms" id="p_4V_181"></a>Aparehipi, bhikkhave, tīhaṅgehi samannāgataṃ paṭi­sāraṇī­ya­kammaṃ adhamma­kammañca hoti, avinaya­kam­mañca, duvūpasantañca. Anāpattiyā kataṃ hoti, ade­sa­nāgā­mi­niyā āpattiyā kataṃ hoti, desitāya āpattiyā kataṃ hoti … pe … acodetvā kataṃ hoti, asāretvā kataṃ hoti, āpattiṃ anāropetvā kataṃ hoti … pe … asammukhā kataṃ hoti, adhammena kataṃ hoti, vaggena kataṃ hoti … pe … appaṭipucchā kataṃ hoti, adhammena kataṃ hoti, vaggena kataṃ hoti … pe … appaṭiññāya kataṃ hoti, adhammena kataṃ hoti, vaggena kataṃ hoti … pe … anāpattiyā kataṃ hoti, adhammena kataṃ hoti, vaggena kataṃ hoti … pe … ade­sa­nāgā­mi­niyā āpattiyā kataṃ hoti, adhammena kataṃ hoti, vaggena kataṃ hoti … pe … desitāya āpattiyā kataṃ hoti, adhammena kataṃ hoti, vaggena kataṃ hoti … pe … acodetvā kataṃ hoti, adhammena kataṃ hoti, vaggena kataṃ hoti … pe … asāretvā kataṃ hoti, adhammena kataṃ hoti, vaggena kataṃ hoti … pe … āpattiṃ anāropetvā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ paṭi­sāraṇī­ya­kammaṃ adhamma­kammañca hoti, avinaya­kam­mañca, duvūpasantañca.</p>
<p class="endsutta"> <a class="sc" id="182"></a><a class="ms" id="p_4V_182"></a>Paṭi­sāraṇī­ya­kamme adhamma­kammad­vāda­sa­kaṃ niṭṭhitaṃ.</p>
<h3>4.2. Dhamma­kammad­vāda­saka</h3>
<p><a class="sc" id="183"></a><a class="ms" id="p_4V_183"></a><a class="msdiv" id="msdiv38"></a>Tīhi, bhikkhave, aṅgehi samannāgataṃ paṭi­sāraṇī­ya­kammaṃ dhammakammañca hoti, vinayakammañca, suvūpasantañca. Sammukhā kataṃ hoti, paṭipucchā kataṃ hoti, paṭiññāya kataṃ hoti—imehi kho, bhikkhave, tīhaṅgehi samannāgataṃ paṭi­sāraṇī­ya­kammaṃ dhammakammañca hoti, vinayakammañca, suvūpasantañca.</p>
<p><a class="sc" id="184"></a><a class="ms" id="p_4V_184"></a>Aparehipi, bhikkhave, tīhaṅgehi samannāgataṃ paṭi­sāraṇī­ya­kammaṃ dhammakammañca hoti, vinayakammañca, suvūpasantañca. Āpattiyā kataṃ hoti, desanāgāminiyā āpattiyā kataṃ hoti, adesitāya āpattiyā kataṃ hoti … pe … codetvā kataṃ hoti, sāretvā kataṃ hoti, āpattiṃ āropetvā kataṃ hoti … pe … sammukhā kataṃ hoti, dhammena kataṃ hoti, samaggena kataṃ hoti … pe … paṭipucchā kataṃ hoti, dhammena kataṃ hoti, samaggena kataṃ hoti … pe … paṭiññāya kataṃ hoti, dhammena kataṃ hoti, samaggena kataṃ hoti … pe … āpattiyā kataṃ hoti, dhammena kataṃ hoti, samaggena kataṃ hoti … pe … desanāgāminiyā āpattiyā kataṃ hoti, dhammena kataṃ hoti, samaggena kataṃ hoti … pe … adesitāya āpattiyā kataṃ hoti, dhammena kataṃ hoti, samaggena kataṃ hoti … pe … codetvā kataṃ hoti, dhammena kataṃ hoti, samaggena kataṃ hoti … pe … sāretvā kataṃ hoti, dhammena kataṃ hoti, samaggena kataṃ hoti … pe … āpattiṃ āropetvā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ paṭi­sāraṇī­ya­kammaṃ dhammakammañca hoti, vinayakammañca, suvūpasantañca.</p>
<p class="endsutta"> <a class="sc" id="185"></a><a class="ms" id="p_4V_185"></a>Paṭi­sāraṇī­ya­kamme dhamma­kammad­vāda­sa­kaṃ niṭṭhitaṃ.</p>
<h3>4.3. Ākaṅ­kha­māna­catukka</h3>
<p><a class="sc" id="186"></a><a class="pts-vp-pi" id="pts-vp-pi2.19"></a><a class="ms" id="p_4V_186"></a><a class="msdiv" id="msdiv39"></a>Pañcahi, bhikkhave, aṅgehi samannāgatassa bhikkhuno, ākaṅkhamāno saṃgho, paṭi­sāraṇī­ya­kammaṃ kareyya. Gihīnaṃ alābhāya parisakkati, gihīnaṃ anatthāya parisakkati, gihīnaṃ <span class="var" title="avāsāya (bj, pts1)" id="note34">anāvāsāya</span> parisakkati, gihī akkosati paribhāsati, gihī gihīhi bhedeti—imehi kho, bhikkhave, pañcahaṅgehi samannāgatassa bhikkhuno, ākaṅkhamāno saṃgho, paṭi­sāraṇī­ya­kammaṃ kareyya. (1)</p>
<p><a class="sc" id="187"></a><a class="ms" id="p_4V_187"></a>Aparehipi, bhikkhave, pañcahaṅgehi samannāgatassa bhikkhuno, ākaṅkhamāno saṃgho, paṭi­sāraṇī­ya­kammaṃ kareyya. Gihīnaṃ buddhassa avaṇṇaṃ bhāsati, gihīnaṃ dhammassa avaṇṇaṃ bhāsati, gihīnaṃ saṃghassa avaṇṇaṃ bhāsati, gihī hīnena khuṃseti hīnena vambheti, gihīnaṃ dhammikaṃ paṭissavaṃ na saccāpeti—imehi kho, bhikkhave, pañcahaṅgehi samannāgatassa bhikkhuno, ākaṅkhamāno saṃgho, paṭi­sāraṇī­ya­kammaṃ kareyya. (2)</p>
<p><a class="sc" id="188"></a><a class="ms" id="p_4V_188"></a>Pañcannaṃ, bhikkhave, bhikkhūnaṃ, ākaṅkhamāno saṃgho, paṭi­sāraṇī­ya­kammaṃ kareyya. Eko gihīnaṃ alābhāya parisakkati, eko gihīnaṃ anatthāya parisakkati, eko gihīnaṃ anāvāsāya parisakkati, eko gihī akkosati paribhāsati, eko gihī gihīhi bhedeti—imesaṃ kho, bhikkhave, pañcannaṃ bhikkhūnaṃ, ākaṅkhamāno saṃgho, paṭi­sāraṇī­ya­kammaṃ kareyya. (3)</p>
<p><a class="sc" id="189"></a><a class="ms" id="p_4V_189"></a>Aparesampi, bhikkhave, pañcannaṃ bhikkhūnaṃ, ākaṅkhamāno saṃgho, paṭi­sāraṇī­ya­kammaṃ kareyya. Eko gihīnaṃ buddhassa avaṇṇaṃ bhāsati, eko gihīnaṃ dhammassa avaṇṇaṃ bhāsati, eko gihīnaṃ saṃghassa avaṇṇaṃ bhāsati, eko gihī hīnena khuṃseti hīnena vambheti, eko gihīnaṃ dhammikaṃ paṭissavaṃ na saccāpeti—imesaṃ kho, bhikkhave, pañcannaṃ bhikkhūnaṃ, ākaṅkhamāno saṃgho, paṭi­sāraṇī­ya­kammaṃ kareyya. (4)</p>
<p class="endsutta"> <a class="sc" id="190"></a><a class="ms" id="p_4V_190"></a>Ākaṅ­kha­māna­catuk­kaṃ niṭṭhitaṃ.</p>
<h3>4.4. Aṭṭhārasavatta</h3>
<p><a class="sc" id="191"></a><a class="ms" id="p_4V_191"></a><a class="msdiv" id="msdiv40"></a>Paṭi­sāraṇī­ya­kamma­katena, bhikkhave, bhikkhunā sammā vattitabbaṃ. Tatrāyaṃ sammāvattanā—na upasam­pā­detab­baṃ, na nissayo dātabbo, na sāmaṇero upaṭṭhāpetabbo, na ­bhik­khu­novāda­ka­sam­muti sāditabbā, sammatenapi bhikkhuniyo na ovaditabbā. Yāya āpattiyā saṃghena paṭi­sāraṇī­ya­kammaṃ kataṃ hoti sā āpatti na āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ, kammikā na garahitabbā. Na pakatattassa bhikkhuno uposatho ṭhapetabbo, na pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na okāso kāretabbo, na codetabbo, na sāretabbo, na bhikkhūhi sam­payo­jetab­ban”ti.</p>
<p class="endsutta"> <a class="sc" id="192"></a><a class="ms" id="p_4V_192"></a>Paṭi­sāraṇī­ya­kamme aṭṭhā­ra­sa­vattaṃ niṭṭhitaṃ.</p>
<p><a class="sc" id="193"></a><a class="ms" id="p_4V_193"></a><a class="msdiv" id="msdiv41"></a>Atha kho saṃgho sudhammassa bhikkhuno paṭi­sāraṇī­ya­kammaṃ akāsi—“citto te gahapati khamāpetabbo”ti. So saṃghena paṭi­sāraṇī­ya­kamma­kato macchikāsaṇḍaṃ gantvā maṅkubhūto nāsakkhi cittaṃ gahapatiṃ khamāpetuṃ. Punadeva sāvatthiṃ paccāgañchi. Bhikkhū evamāhaṃsu—“khamāpito tayā, āvuso sudhamma, citto gahapatī”ti? “Idhāhaṃ, āvuso, macchikāsaṇḍaṃ gantvā maṅkubhūto nāsakkhiṃ cittaṃ gahapatiṃ khamāpetun”ti. Bhikkhū bhagavato etamatthaṃ ārocesuṃ … pe …. “Tena hi, bhikkhave, saṃgho sudhammassa bhikkhuno anudūtaṃ detu—cittaṃ gahapatiṃ khamāpetuṃ. Evañca pana, bhikkhave, dātabbo—paṭhamaṃ bhikkhu yācitabbo, yācitvā byattena bhikkhunā paṭibalena saṃgho ñāpetabbo—</p>
<p><a class="sc" id="194"></a><a class="ms" id="p_4V_194"></a>‘Suṇātu me, bhante, saṃgho. Yadi saṃghassa pattakallaṃ, saṃgho itthannāmaṃ bhikkhuṃ sudhammassa bhikkhuno anudūtaṃ dadeyya cittaṃ gahapatiṃ khamāpetuṃ. Esā ñatti.</p>
<p><a class="sc" id="195"></a><a class="pts-vp-pi" id="pts-vp-pi2.20"></a><a class="ms" id="p_4V_195"></a>Suṇātu me, bhante, saṃgho. Saṃgho itthannāmaṃ bhikkhuṃ sudhammassa bhikkhuno anudūtaṃ deti cittaṃ gahapatiṃ khamāpetuṃ. Yassāyasmato khamati itthannāmassa bhikkhuno sudhammassa bhikkhuno anudūtassa dānaṃ cittaṃ gahapatiṃ khamāpetuṃ, so tuṇhassa; yassa nakkhamati, so bhāseyya.</p>
<p><a class="sc" id="196"></a><a class="ms" id="p_4V_196"></a>Dinno saṃghena itthannāmo bhikkhu sudhammassa bhikkhuno anudūto cittaṃ gahapatiṃ khamāpetuṃ. Khamati saṃghassa, tasmā tuṇhī, evametaṃ dhārayāmī’ti.</p>
<p><a class="sc" id="197"></a><a class="ms" id="p_4V_197"></a><a class="msdiv" id="msdiv42"></a>Tena, bhikkhave, sudhammena bhikkhunā anudūtena bhikkhunā saddhiṃ macchikāsaṇḍaṃ gantvā citto gahapati khamāpetabbo—‘khama, gahapati, pasādemi tan’ti. Evañce vuccamāno khamati, iccetaṃ kusalaṃ. No ce khamati, anudūtena bhikkhunā vattabbo—‘khama, gahapati, imassa bhikkhuno, pasādeti tan’ti. Evañce vuccamāno khamati, iccetaṃ kusalaṃ. No ce khamati, anudūtena bhikkhunā vattabbo—‘khama, gahapati, imassa bhikkhuno, ahaṃ taṃ pasādemī’ti. Evañce vuccamāno khamati, iccetaṃ kusalaṃ. No ce khamati, anudūtena bhikkhunā vattabbo—‘khama, gahapati, imassa bhikkhuno, saṃghassa vacanenā’ti. Evañce vuccamāno khamati, iccetaṃ kusalaṃ. No ce khamati, anudūtena bhikkhunā<span class="var" title=" sudhammaṃ bhikkhuṃ ... sā āpatti desāpetabbāti (sī1, syā1-3)" id="note35"> sudhammo bhikkhu cittassa gahapatino dassanūpacāraṃ avijahāpetvā savanūpacāraṃ avijahāpetvā ekaṃsaṃ uttarāsaṅgaṃ kārāpetvā ukkuṭikaṃ nisīdāpetvā añjaliṃ paggaṇhāpetvā taṃ āpattiṃ desāpetabbo”ti</span>.</p>
<p><a class="sc" id="198"></a><a class="ms" id="p_4V_198"></a>Atha kho āyasmā sudhammo anudūtena bhikkhunā saddhiṃ macchikāsaṇḍaṃ gantvā cittaṃ gahapatiṃ khamāpesi. So sammā vattati, lomaṃ pāteti, netthāraṃ vattati, bhikkhū upasaṅkamitvā evaṃ vadeti—“ahaṃ, āvuso, saṃghena paṭi­sāraṇī­ya­kamma­kato sammā vattāmi, lomaṃ pātemi, netthāraṃ vattāmi. Kathaṃ nu kho mayā paṭi­pajji­tabban”ti? Bhikkhū bhagavato etamatthaṃ ārocesuṃ … pe … “tena hi, bhikkhave, saṃgho sudhammassa bhikkhuno paṭi­sāraṇī­ya­kammaṃ paṭippas­sam­bhetu.</p>
<h3>4.5. Nappa­ṭippas­sam­bhetab­ba­aṭṭhā­ra­saka</h3>
<p><a class="sc" id="199"></a><a class="ms" id="p_4V_199"></a><a class="msdiv" id="msdiv43"></a>Pañcahi, bhikkhave, aṅgehi samannāgatassa bhikkhuno paṭi­sāraṇī­ya­kammaṃ nappa­ṭippas­sam­bhetab­baṃ. Upasampādeti, nissayaṃ deti, sāmaṇeraṃ upaṭṭhāpeti, ­bhik­khu­novāda­ka­sam­mutiṃ sādiyati, sammatopi bhikkhuniyo ovadati—imehi kho, bhikkhave, pañcahaṅgehi samannāgatassa bhikkhuno paṭi­sāraṇī­ya­kammaṃ nappa­ṭippas­sam­bhetab­baṃ.</p>
<p><a class="sc" id="200"></a><a class="ms" id="p_4V_200"></a>Aparehipi, bhikkhave, pañcahaṅgehi samannāgatassa bhikkhuno paṭi­sāraṇī­ya­kammaṃ nappa­ṭippas­sam­bhetab­baṃ. Yāya āpattiyā saṃghena paṭi­sāraṇī­ya­kammaṃ kataṃ hoti taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ garahati, kammike garahati—imehi kho, bhikkhave, pañcahaṅgehi samannāgatassa bhikkhuno paṭi­sāraṇī­ya­kammaṃ nappa­ṭippas­sam­bhetab­baṃ.</p>
<p><a class="sc" id="201"></a><a class="ms" id="p_4V_201"></a>Aṭṭhahi, bhikkhave, aṅgehi samannāgatassa bhikkhuno paṭi­sāraṇī­ya­kammaṃ nappa­ṭippas­sam­bhetab­baṃ. Pakatattassa bhikkhuno uposathaṃ ṭhapeti, pavāraṇaṃ ṭhapeti, savacanīyaṃ karoti, anuvādaṃ paṭṭhapeti, okāsaṃ kāreti, codeti, sāreti, bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno paṭi­sāraṇī­ya­kammaṃ nappa­ṭippas­sam­bhetab­baṃ.</p>
<p class="endsutta"> <a class="sc" id="202"></a><a class="ms" id="p_4V_202"></a>Paṭi­sāraṇī­ya­kamme nappa­ṭippas­sam­bhetab­ba­aṭṭhā­ra­sa­kaṃ niṭṭhitaṃ.</p>
<h3>4.6. Paṭippas­sam­bhetab­ba­aṭṭhā­ra­saka</h3>
<p><a class="sc" id="203"></a><a class="ms" id="p_4V_203"></a><a class="msdiv" id="msdiv44"></a>Pañcahi, bhikkhave, aṅgehi samannāgatassa bhikkhuno paṭi­sāraṇī­ya­kammaṃ paṭippas­sam­bhetab­baṃ. Na upasampādeti, na nissayaṃ deti, na sāmaṇeraṃ upaṭṭhāpeti, na ­bhik­khu­novāda­ka­sam­mutiṃ sādiyati, sammatopi bhikkhuniyo na ovadati—imehi kho, bhikkhave, pañcahaṅgehi samannāgatassa bhikkhuno paṭi­sāraṇī­ya­kammaṃ paṭippas­sam­bhetab­baṃ.</p>
<p><a class="sc" id="204"></a><a class="ms" id="p_4V_204"></a>Aparehipi, bhikkhave, pañcahaṅgehi samannāgatassa bhikkhuno paṭi­sāraṇī­ya­kammaṃ paṭippas­sam­bhetab­baṃ. Yāya āpattiyā saṃghena paṭi­sāraṇī­ya­kammaṃ kataṃ hoti taṃ āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na garahati, kammike na garahati—imehi kho, bhikkhave, pañcahaṅgehi samannāgatassa bhikkhuno paṭi­sāraṇī­ya­kammaṃ paṭippas­sam­bhetab­baṃ.</p>
<p><a class="sc" id="205"></a><a class="ms" id="p_4V_205"></a>Aṭṭhahi, bhikkhave, aṅgehi samannāgatassa bhikkhuno paṭi­sāraṇī­ya­kammaṃ paṭippas­sam­bhetab­baṃ. Na pakatattassa bhikkhuno uposathaṃ ṭhapeti, na pavāraṇaṃ ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na codeti, na sāreti, na bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno paṭi­sāraṇī­ya­kammaṃ paṭippas­sam­bhetab­baṃ.</p>
<p class="endsutta"> <a class="sc" id="206"></a><a class="ms" id="p_4V_206"></a>Paṭi­sāraṇī­ya­kamme paṭippas­sam­bhetab­ba­aṭṭhā­ra­sa­kaṃ niṭṭhitaṃ.</p>
<p><a class="sc" id="207"></a><a class="pts-vp-pi" id="pts-vp-pi2.21"></a><a class="ms" id="p_4V_207"></a><a class="msdiv" id="msdiv45"></a>Evañca pana, bhikkhave, paṭippas­sam­bhetab­baṃ. <span class="var" title="tenahi (si, s1-3, mr)" id="note38">Tena</span>, bhikkhave, sudhammena bhikkhunā saṃghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa vacanīyo—‘ahaṃ, bhante, saṃghena paṭi­sāraṇī­ya­kamma­kato sammā vattāmi, lomaṃ pātemi, netthāraṃ vattāmi, paṭi­sāraṇī­yassa kammassa paṭippas­sad­dhiṃ yācāmī’ti. Dutiyampi yācitabbā. Tatiyampi yācitabbā. Byattena bhikkhunā paṭibalena saṃgho ñāpetabbo—</p>
<p><a class="sc" id="208"></a><a class="ms" id="p_4V_208"></a>‘Suṇātu me, bhante, saṃgho. Ayaṃ sudhammo bhikkhu saṃghena paṭi­sāraṇī­ya­kamma­kato sammā vattati, lomaṃ pāteti, netthāraṃ vattati, paṭi­sāraṇī­yassa kammassa paṭippas­sad­dhiṃ yācati. Yadi saṃghassa pattakallaṃ, saṃgho sudhammassa bhikkhuno paṭi­sāraṇī­ya­kammaṃ paṭippas­sam­bheyya. Esā ñatti.</p>
<p><a class="sc" id="209"></a><a class="ms" id="p_4V_209"></a>Suṇātu me, bhante, saṃgho. Ayaṃ sudhammo bhikkhu saṃghena paṭi­sāraṇī­ya­kamma­kato sammā vattati, lomaṃ pāteti, netthāraṃ vattati, paṭi­sāraṇī­yassa kammassa paṭippas­sad­dhiṃ yācati. Saṃgho sudhammassa bhikkhuno paṭi­sāraṇī­ya­kammaṃ paṭippas­sam­bheti. Yassāyasmato khamati sudhammassa bhikkhuno paṭi­sāraṇī­yassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="210"></a><a class="ms" id="p_4V_210"></a>Dutiyampi etamatthaṃ vadāmi … pe … tatiyampi etamatthaṃ vadāmi—suṇātu me, bhante, saṃgho. Ayaṃ sudhammo bhikkhu saṃghena paṭi­sāraṇī­ya­kamma­kato sammā vattati, lomaṃ pāteti, netthāraṃ vattati, paṭi­sāraṇī­yassa kammassa paṭippas­sad­dhiṃ yācati. Saṃgho sudhammassa bhikkhuno paṭi­sāraṇī­ya­kammaṃ paṭippas­sam­bheti. Yassāyasmato khamati sudhammassa bhikkhuno paṭi­sāraṇī­yassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="211"></a><a class="ms" id="p_4V_211"></a>Paṭippas­sad­dhaṃ saṃghena sudhammassa bhikkhuno paṭi­sāraṇī­ya­kammaṃ. Khamati saṃghassa, tasmā tuṇhī, evametaṃ dhārayāmī’”ti.</p>
<p class="endsutta"> <a class="sc" id="212"></a><a class="ms" id="p_4V_212"></a>Paṭi­sāraṇī­ya­kammaṃ niṭṭhitaṃ catutthaṃ.</p>
<h2>5. Āpatti­yāa­dassa­ne­ukkhepa­nīyakamma</h2>
<p><a class="sc" id="213"></a><a class="ms" id="p_4V_213"></a><a class="msdiv" id="msdiv46"></a>Tena samayena buddho bhagavā kosambiyaṃ viharati ghositārāme. Tena kho pana samayena āyasmā channo āpattiṃ āpajjitvā na icchati āpattiṃ passituṃ. Ye te bhikkhū appicchā … pe … te ujjhāyanti khiyyanti vipācenti—“kathañhi nāma āyasmā channo āpattiṃ āpajjitvā na icchissati āpattiṃ passitun”ti. Atha kho te bhikkhū bhagavato etamatthaṃ ārocesuṃ.</p>
<p><a class="sc" id="214"></a><a class="ms" id="p_4V_214"></a>Atha kho bhagavā etasmiṃ nidāne etasmiṃ pakaraṇe bhikkhusaṃghaṃ sannipātāpetvā bhikkhū paṭipucchi—“saccaṃ kira, bhikkhave, channo bhikkhu āpattiṃ āpajjitvā na icchati āpattiṃ passitun”ti? “Saccaṃ, bhagavā”ti. Vigarahi buddho bhagavā— “ananucchavikaṃ … pe … kathañhi nāma so, bhikkhave, moghapuriso āpattiṃ āpajjitvā na icchissati āpattiṃ passituṃ? Netaṃ, bhikkhave, appasannānaṃ vā pasādāya … pe … vigarahitvā … pe … dhammiṃ kathaṃ katvā bhikkhū āmantesi—“tena hi, bhikkhave, saṃgho channassa bhikkhuno, āpattiyā adassane, ukkhepa­nīyakam­maṃ karotu— asambhogaṃ saṃghena. Evañca pana, bhikkhave, kātabbaṃ—paṭhamaṃ channo bhikkhu codetabbo, codetvā sāretabbo, sāretvā āpattiṃ āropetabbo, āpattiṃ āropetvā byattena bhikkhunā paṭibalena saṃgho ñāpetabbo—</p>
<p><a class="sc" id="215"></a><a class="ms" id="p_4V_215"></a><a class="msdiv" id="msdiv47"></a>‘Suṇātu me, bhante, saṃgho. Ayaṃ channo bhikkhu āpattiṃ āpajjitvā na icchati āpattiṃ passituṃ. Yadi saṃghassa pattakallaṃ, saṃgho channassa bhikkhuno, āpattiyā adassane, ukkhepa­nīyakam­maṃ kareyya—asambhogaṃ saṃghena. Esā ñatti.</p>
<p><a class="sc" id="216"></a><a class="ms" id="p_4V_216"></a>Suṇātu me, bhante, saṃgho. Ayaṃ channo bhikkhu āpattiṃ āpajjitvā na icchati āpattiṃ passituṃ. Saṃgho channassa bhikkhuno, āpattiyā adassane, ukkhepa­nīyakam­maṃ karoti—asambhogaṃ saṃghena. Yassāyasmato khamati channassa bhikkhuno, āpattiyā adassane, ukkhepanīyassa kammassa karaṇaṃ—asambhogaṃ saṃghena, so tuṇhassa; yassa nakkhamati, so bhāseyya.</p>
<p><a class="sc" id="217"></a><a class="pts-vp-pi" id="pts-vp-pi2.22"></a><a class="ms" id="p_4V_217"></a>Dutiyampi etamatthaṃ vadāmi … pe … tatiyampi etamatthaṃ vadāmi—suṇātu me, bhante, saṃgho. Ayaṃ channo bhikkhu āpattiṃ āpajjitvā na icchati āpattiṃ passituṃ. Saṃgho channassa bhikkhuno, āpattiyā adassane, ukkhepa­nīyakam­maṃ karoti—asambhogaṃ saṃghena. Yassāyasmato khamati channassa bhikkhuno, āpattiyā adassane, ukkhepanīyassa kammassa karaṇaṃ—asambhogaṃ saṃghena, so tuṇhassa; yassa nakkhamati, so bhāseyya.</p>
<p><a class="sc" id="218"></a><a class="ms" id="p_4V_218"></a>Kataṃ saṃghena channassa bhikkhuno, āpattiyā adassane, ukkhepa­nīyakam­maṃ— asambhogaṃ saṃghena. Khamati saṃghassa, tasmā tuṇhī, evametaṃ dhārayāmī’ti.</p>
<p><a class="sc" id="219"></a><a class="ms" id="p_4V_219"></a>Āvāsa­param­parañca, bhikkhave, saṃsatha—‘<span class="var" title="channo bhikkhu āpattiyā (bj, pts1, mr)" id="note39">channo bhikkhu saṃghena āpattiyā</span> adassane, ukkhepa­nīyakam­makato—asambhogaṃ saṃghenā’ti.</p>
<h3>5.1. Adhamma­kammad­vāda­saka</h3>
<p><a class="sc" id="220"></a><a class="ms" id="p_4V_220"></a><a class="msdiv" id="msdiv48"></a>Tīhi, bhikkhave, aṅgehi samannāgataṃ, āpattiyā adassane, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca. Asammukhā kataṃ hoti, appaṭipucchā kataṃ hoti, appaṭiññāya kataṃ hoti—imehi kho, bhikkhave, tīhaṅgehi samannāgataṃ, āpattiyā adassane, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca.</p>
<p><a class="sc" id="221"></a><a class="ms" id="p_4V_221"></a>Aparehipi, bhikkhave, tīhaṅgehi samannāgataṃ, āpattiyā adassane, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca. Anāpattiyā kataṃ hoti, ade­sa­nāgā­mi­niyā āpattiyā kataṃ hoti, desitāya āpattiyā kataṃ hoti … pe … acodetvā kataṃ hoti, asāretvā kataṃ hoti, āpattiṃ anāropetvā kataṃ hoti … pe … asammukhā kataṃ hoti, adhammena kataṃ hoti, vaggena kataṃ hoti … pe … appaṭipucchā kataṃ hoti, adhammena kataṃ hoti, vaggena kataṃ hoti … pe … appaṭiññāya kataṃ hoti, adhammena kataṃ hoti, vaggena kataṃ hoti … pe … anāpattiyā kataṃ hoti, adhammena kataṃ hoti, vaggena kataṃ hoti … pe … ade­sa­nāgā­mi­niyā āpattiyā kataṃ hoti, adhammena kataṃ hoti, vaggena kataṃ hoti … pe … desitāya āpattiyā kataṃ hoti, adhammena kataṃ hoti, vaggena kataṃ hoti … pe … acodetvā kataṃ hoti, adhammena kataṃ hoti, vaggena kataṃ hoti … pe … asāretvā kataṃ hoti, adhammena kataṃ hoti, vaggena kataṃ hoti … pe … āpattiṃ anāropetvā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ, āpattiyā adassane, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca.</p>
<p class="endsutta"> <a class="sc" id="222"></a><a class="ms" id="p_4V_222"></a>Āpattiyā adassane ukkhepa­nīyakamme<br> adhamma­kammad­vāda­sa­kaṃ niṭṭhitaṃ.</p>
<h3>5.2. Dhamma­kammad­vāda­saka</h3>
<p><a class="sc" id="223"></a><a class="ms" id="p_4V_223"></a><a class="msdiv" id="msdiv49"></a>Tīhi, bhikkhave, aṅgehi samannāgataṃ, āpattiyā adassane, ukkhepa­nīyakam­maṃ dhammakammañca hoti, vinayakammañca, suvūpasantañca. Sammukhā kataṃ hoti, paṭipucchā kataṃ hoti, paṭiññāya kataṃ hoti—imehi kho, bhikkhave, tīhaṅgehi samannāgataṃ, āpattiyā adassane, ukkhepa­nīyakam­maṃ dhammakammañca hoti, vinayakammañca, suvūpasantañca.</p>
<p><a class="sc" id="224"></a><a class="ms" id="p_4V_224"></a>Aparehipi, bhikkhave, tīhaṅgehi samannāgataṃ … pe …. Āpattiyā kataṃ hoti, desanāgāminiyā āpattiyā kataṃ hoti, adesitāya āpattiyā kataṃ hoti … pe … codetvā kataṃ hoti, sāretvā kataṃ hoti, āpattiṃ āropetvā kataṃ hoti … pe … sammukhā kataṃ hoti, dhammena kataṃ hoti, samaggena kataṃ hoti … pe … paṭipucchā kataṃ hoti, dhammena kataṃ hoti, samaggena kataṃ hoti … pe … paṭiññāya kataṃ hoti, dhammena kataṃ hoti, samaggena kataṃ hoti … pe … āpattiyā kataṃ hoti, dhammena kataṃ hoti, samaggena kataṃ hoti … pe … desanāgāminiyā āpattiyā kataṃ hoti, dhammena kataṃ hoti, samaggena kataṃ hoti … pe … adesitāya āpattiyā kataṃ hoti, dhammena kataṃ hoti, samaggena kataṃ hoti … pe … codetvā kataṃ hoti, dhammena kataṃ hoti, samaggena kataṃ hoti … pe … sāretvā kataṃ hoti, dhammena kataṃ hoti, samaggena kataṃ hoti … pe … āpattiṃ āropetvā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ, āpattiyā adassane, ukkhepa­nīyakam­maṃ dhammakammañca hoti, vinayakammañca, suvūpasantañca.</p>
<p class="endsutta"> <a class="sc" id="225"></a><a class="ms" id="p_4V_225"></a>Āpattiyā adassane ukkhepa­nīyakamme<br> dhamma­kammad­vāda­sa­kaṃ niṭṭhitaṃ.</p>
<h3>5.3. Ākaṅ­kha­māna­chakka</h3>
<p><a class="sc" id="226"></a><a class="ms" id="p_4V_226"></a><a class="msdiv" id="msdiv50"></a>Tīhi, bhikkhave, aṅgehi samannāgatassa bhikkhuno, ākaṅkhamāno saṃgho, āpattiyā adassane, ukkhepa­nīyakam­maṃ kareyya. Bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; bālo hoti abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi— imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, āpattiyā adassane, ukkhepa­nīyakam­maṃ kareyya.</p>
<p><a class="sc" id="227"></a><a class="ms" id="p_4V_227"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, āpattiyā adassane, ukkhepa­nīyakam­maṃ kareyya. Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, āpattiyā adassane, ukkhepa­nīyakam­maṃ kareyya.</p>
<p><a class="sc" id="228"></a><a class="ms" id="p_4V_228"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, āpattiyā adassane, ukkhepa­nīyakam­maṃ kareyya. Buddhassa avaṇṇaṃ bhāsati, dhammassa avaṇṇaṃ bhāsati, saṃghassa avaṇṇaṃ bhāsati—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, āpattiyā adassane, ukkhepa­nīyakam­maṃ kareyya.</p>
<p><a class="sc" id="229"></a><a class="ms" id="p_4V_229"></a>Tiṇṇaṃ, bhikkhave, bhikkhūnaṃ, ākaṅkhamāno saṃgho, āpattiyā adassane, ukkhepa­nīyakam­maṃ kareyya. Eko bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; eko bālo hoti abyatto āpattibahulo anapadāno; eko gihisaṃsaṭṭho viharati ananulomikehi gihisaṃsaggehi—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, āpattiyā adassane, ukkhepa­nīyakam­maṃ kareyya.</p>
<p><a class="sc" id="230"></a><a class="ms" id="p_4V_230"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, āpattiyā adassane, ukkhepa­nīyakam­maṃ kareyya. Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, āpattiyā adassane, ukkhepa­nīyakam­maṃ kareyya.</p>
<p><a class="sc" id="231"></a><a class="ms" id="p_4V_231"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, āpattiyā adassane, ukkhepa­nīyakam­maṃ kareyya. Eko buddhassa avaṇṇaṃ bhāsati, eko dhammassa avaṇṇaṃ bhāsati, eko saṃghassa avaṇṇaṃ bhāsati—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, āpattiyā adassane, ukkhepa­nīyakam­maṃ kareyya.</p>
<p class="endsutta"> <a class="sc" id="232"></a><a class="ms" id="p_4V_232"></a>Āpattiyā adassane ukkhepa­nīyakamme<br> ākaṅ­kha­māna­chakkaṃ niṭṭhitaṃ.</p>
<h3>5.4. Tecattā­līsa­vatta</h3>
<p><a class="sc" id="233"></a><a class="pts-vp-pi" id="pts-vp-pi2.23"></a><a class="ms" id="p_4V_233"></a><a class="msdiv" id="msdiv51"></a>Āpattiyā adassane ukkhepa­nīyakam­maka­tena, bhikkhave, bhikkhunā sammā vattitabbaṃ. Tatrāyaṃ sammāvattanā—na upasam­pā­detab­baṃ, na nissayo dātabbo, na sāmaṇero upaṭṭhāpetabbo, na ­bhik­khu­novāda­ka­sam­muti sāditabbā, sammatenapi bhikkhuniyo na ovaditabbā. Yāya āpattiyā saṃghena, āpattiyā adassane, ukkhepa­nīyakam­maṃ kataṃ hoti sā āpatti na āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ, kammikā na garahitabbā. Na pakatattassa bhikkhuno abhivādanaṃ, paccuṭṭhānaṃ, añjalikammaṃ, sāmīcikammaṃ, āsanābhihāro, seyyābhihāro, pādodakaṃ, pādapīṭhaṃ pādakathalikaṃ, patta­cīvarap­paṭig­gaha­ṇaṃ, nahāne piṭṭhi­pari­kammaṃ sāditabbaṃ. Na pakatatto bhikkhu sīlavipattiyā anuddhaṃ­setabbo, na ācāravipattiyā anuddhaṃ­setabbo, na diṭṭhi­vi­pat­tiyā anuddhaṃ­setabbo, na ājīvavipattiyā anuddhaṃ­setabbo, <span class="var" title="na bhikkhū bhikkhūhi bhedetabbā (s1-3)" id="note41">na bhikkhu bhikkhūhi bhedetabbo</span>, na gihiddhajo dhāretabbo, na titthiyaddhajo dhāretabbo, na titthiyā sevitabbā; bhikkhū sevitabbā, <span class="var" title="bhikkhusikkhā sikkhitabbā (s1-3)" id="note42">­bhik­khu­sikkhāya sikkhitabbaṃ</span>. Na pakatattena bhikkhunā saddhiṃ ekacchanne āvāse vatthabbaṃ, na ekacchanne anāvāse vatthabbaṃ, na ekacchanne āvāse vā anāvāse vā vatthabbaṃ, pakatattaṃ bhikkhuṃ disvā āsanā vuṭṭhātabbaṃ, na pakatatto bhikkhu āsādetabbo anto vā bahi vā. Na pakatattassa bhikkhuno uposatho ṭhapetabbo, na pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na okāso kāretabbo, na codetabbo, na sāretabbo, na bhikkhūhi sam­payo­jetab­ban”ti.</p>
<p class="endsutta"> <a class="sc" id="234"></a><a class="ms" id="p_4V_234"></a>Āpattiyā adassane ukkhepa­nīyakamme<br> tecattā­lī­sa­vattaṃ niṭṭhitaṃ.</p>
<p><a class="sc" id="235"></a><a class="ms" id="p_4V_235"></a><a class="msdiv" id="msdiv52"></a>Atha kho saṃgho channassa bhikkhuno, āpattiyā adassane, ukkhepa­nīyakam­maṃ akāsi—asambhogaṃ saṃghena. So saṃghena, āpattiyā adassane, ukkhepa­nīyakam­makato tamhā āvāsā aññaṃ āvāsaṃ agamāsi. Tattha bhikkhū neva abhivādesuṃ, na paccuṭṭhesuṃ, na añjalikammaṃ na sāmīcikammaṃ akaṃsu, na sakkariṃsu, <span class="var" title="na garukariṃsu (bj, s1-3, pts1, mr)" id="note43">na garuṃ kariṃsu</span>, na mānesuṃ, na pūjesuṃ. So bhikkhūhi asakkariyamāno agaruka­ri­yamāno amāniyamāno apūjiyamāno asakkārapakato tamhāpi āvāsā aññaṃ āvāsaṃ agamāsi. Tatthapi bhikkhū neva abhivādesuṃ, na paccuṭṭhesuṃ, na añjalikammaṃ na sāmīcikammaṃ akaṃsu, na sakkariṃsu, na garuṃ kariṃsu, na mānesuṃ, na pūjesuṃ. So bhikkhūhi asakkariyamāno agaruka­ri­yamāno amāniyamāno apūjiyamāno asakkārapakato tamhāpi āvāsā aññaṃ āvāsaṃ agamāsi. Tatthapi bhikkhū neva abhivādesuṃ, na paccuṭṭhesuṃ, na añjalikammaṃ na sāmīcikammaṃ akaṃsu, na sakkariṃsu, na garuṃ kariṃsu, na mānesuṃ, na pūjesuṃ. So bhikkhūhi asakkariyamāno agaruka­ri­yamāno amāniyamāno apūjiyamāno asakkārapakato punadeva kosambiṃ paccāgañchi. So sammā vattati, lomaṃ pāteti, netthāraṃ vattati, bhikkhū upasaṅkamitvā evaṃ vadeti—“ahaṃ, āvuso, saṃghena, āpattiyā adassane, ukkhepa­nīyakam­makato sammā vattāmi, lomaṃ pātemi, netthāraṃ vattāmi. Kathaṃ nu kho mayā paṭi­pajji­tabban”ti? Bhikkhū bhagavato etamatthaṃ ārocesuṃ … pe …. “Tena hi, bhikkhave, saṃgho channassa bhikkhuno, āpattiyā adassane, ukkhepa­nīyakam­maṃ paṭippas­sam­bhetu.</p>
<h3>5.5. Nappa­ṭippas­sam­bhetab­bate­cattā­līsaka</h3>
<p><a class="sc" id="236"></a><a class="ms" id="p_4V_236"></a><a class="msdiv" id="msdiv53"></a>Pañcahi, bhikkhave, aṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. Upasampādeti, nissayaṃ deti, sāmaṇeraṃ upaṭṭhāpeti, ­bhik­khu­novāda­ka­sam­mutiṃ sādiyati, sammatopi bhikkhuniyo ovadati—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. (5)</p>
<p><a class="sc" id="237"></a><a class="ms" id="p_4V_237"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. Yāya āpattiyā saṃghena, āpattiyā adassane, ukkhepa­nīyakam­maṃ kataṃ hoti taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ garahati, kammike garahati—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. (10)</p>
<p><a class="sc" id="238"></a><a class="ms" id="p_4V_238"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. Pakatattassa bhikkhuno abhivādanaṃ, paccuṭṭhānaṃ, añjalikammaṃ, sāmīcikammaṃ, āsanābhihāraṃ sādiyati—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. (15)</p>
<p><a class="sc" id="239"></a><a class="pts-vp-pi" id="pts-vp-pi2.24"></a><a class="ms" id="p_4V_239"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. Pakatattassa bhikkhuno seyyābhihāraṃ, pādodakaṃ pādapīṭhaṃ, pādakathalikaṃ, patta­cīvarap­paṭig­gaha­ṇaṃ, nahāne piṭṭhi­pari­kammaṃ sādiyati—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. (20)</p>
<p><a class="sc" id="240"></a><a class="ms" id="p_4V_240"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. Pakatattaṃ bhikkhuṃ sīlavipattiyā anuddhaṃseti, ācāravipattiyā anuddhaṃseti, diṭṭhi­vi­pat­tiyā anuddhaṃseti, ājīvavipattiyā anuddhaṃseti, <span class="var" title="bhikkhū (s1-3)" id="note45">bhikkhuṃ</span> bhikkhūhi bhedeti—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. (25)</p>
<p><a class="sc" id="241"></a><a class="ms" id="p_4V_241"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. Gihiddhajaṃ dhāreti, ­titthi­yad­dhajaṃ dhāreti, titthiye sevati; bhikkhū na sevati, ­bhik­khu­sikkhāya na sikkhati— imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. (30)</p>
<p><a class="sc" id="242"></a><a class="ms" id="p_4V_242"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. Pakatattena bhikkhunā saddhiṃ ekacchanne āvāse vasati, ekacchanne anāvāse vasati, ekacchanne āvāse vā anāvāse vā vasati; pakatattaṃ bhikkhuṃ disvā āsanā na vuṭṭhāti; pakatattaṃ bhikkhuṃ āsādeti anto vā bahi vā—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. (35)</p>
<p><a class="sc" id="243"></a><a class="ms" id="p_4V_243"></a>Aṭṭhahi, bhikkhave, aṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. Pakatattassa bhikkhuno uposathaṃ ṭhapeti, pavāraṇaṃ ṭhapeti, savacanīyaṃ karoti, anuvādaṃ paṭṭhapeti, okāsaṃ kāreti, codeti, sāreti, bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno, āpattiyā adassane, ukkhepa­nīyakam­maṃ nappa­ṭippas­sam­bhetab­baṃ. (43)</p>
<p class="endsutta"> <a class="sc" id="244"></a><a class="ms" id="p_4V_244"></a>Āpattiyā adassane ukkhepa­nīyakamme<br> nappa­ṭippas­sam­bhetab­bate­cattā­līsakaṃ niṭṭhitaṃ.</p>
<h3>5.6. Paṭippas­sam­bhetab­bate­cattā­līsaka</h3>
<p><a class="sc" id="245"></a><a class="ms" id="p_4V_245"></a><a class="msdiv" id="msdiv54"></a>Pañcahi, bhikkhave, aṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. Na upasampādeti, na nissayaṃ deti, na sāmaṇeraṃ upaṭṭhāpeti, na ­bhik­khu­novāda­ka­sam­mutiṃ sādiyati, sammatopi bhikkhuniyo na ovadati—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. (5)</p>
<p><a class="sc" id="246"></a><a class="ms" id="p_4V_246"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. Yāya āpattiyā saṃghena āpattiyā adassane ukkhepa­nīyakam­maṃ kataṃ hoti taṃ āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na garahati, kammike na garahati— imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. (10)</p>
<p><a class="sc" id="247"></a><a class="ms" id="p_4V_247"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. Na pakatattassa bhikkhuno abhivādanaṃ, paccuṭṭhānaṃ, añjalikammaṃ, sāmīcikammaṃ, āsanābhihāraṃ sādiyati—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. (15)</p>
<p><a class="sc" id="248"></a><a class="ms" id="p_4V_248"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. Na pakatattassa bhikkhuno seyyābhihāraṃ, pādodakaṃ pādapīṭhaṃ, pādakathalikaṃ, patta­cīvarap­paṭig­gaha­ṇaṃ, nahāne piṭṭhi­pari­kammaṃ sādiyati—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. (20)</p>
<p><a class="sc" id="249"></a><a class="ms" id="p_4V_249"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. Na pakatattaṃ bhikkhuṃ sīlavipattiyā anuddhaṃseti, na ācāravipattiyā anuddhaṃseti, na diṭṭhi­vi­pat­tiyā anuddhaṃseti, na ājīvavipattiyā anuddhaṃseti, na bhikkhuṃ bhikkhūhi bhedeti—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. (25)</p>
<p><a class="sc" id="250"></a><a class="ms" id="p_4V_250"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. Na gihiddhajaṃ dhāreti, na ­titthi­yad­dhajaṃ dhāreti, na titthiye sevati, bhikkhū sevati, ­bhik­khu­sikkhāya sikkhati—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. (30)</p>
<p><a class="sc" id="251"></a><a class="ms" id="p_4V_251"></a>Aparehipi, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. Na pakatattena bhikkhunā saddhiṃ ekacchanne āvāse vasati, na ekacchanne anāvāse vasati, na ekacchanne āvāse vā anāvāse vā vasati, pakatattaṃ bhikkhuṃ disvā āsanā vuṭṭhāti, na pakatattaṃ bhikkhuṃ āsādeti anto vā bahi vā—imehi kho, bhikkhave, pañcahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. (35)</p>
<p><a class="sc" id="252"></a><a class="ms" id="p_4V_252"></a>Aṭṭhahi, bhikkhave, aṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. Na pakatattassa bhikkhuno uposathaṃ ṭhapeti, na pavāraṇaṃ ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na codeti, na sāreti, na bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno, āpattiyā adassane, ukkhepa­nīyakam­maṃ paṭippas­sam­bhetab­baṃ. (43)</p>
<p class="endsutta"> <a class="sc" id="253"></a><a class="ms" id="p_4V_253"></a>Āpattiyā adassane ukkhepa­nīyakamme<br> paṭippas­sam­bhetab­bate­cattā­līsakaṃ niṭṭhitaṃ.</p>
<p><a class="sc" id="254"></a><a class="ms" id="p_4V_254"></a><a class="msdiv" id="msdiv55"></a>Evañca pana, bhikkhave, paṭippas­sam­bhetab­baṃ. Tena, bhikkhave, channena bhikkhunā saṃghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa vacanīyo—‘ahaṃ, bhante, saṃghena, āpattiyā adassane, ukkhepa­nīyakam­makato sammā vattāmi, lomaṃ pātemi, netthāraṃ vattāmi, āpattiyā adassane ukkhepanīyassa kammassa paṭippas­sad­dhiṃ yācāmī’ti. Dutiyampi yācitabbā. Tatiyampi yācitabbā. Byattena bhikkhunā paṭibalena saṃgho ñāpetabbo—</p>
<p><a class="sc" id="255"></a><a class="ms" id="p_4V_255"></a>‘Suṇātu me, bhante, saṃgho. Ayaṃ channo bhikkhu saṃghena, āpattiyā adassane, ukkhepa­nīyakam­makato sammā vattati, lomaṃ pāteti, netthāraṃ vattati, āpattiyā adassane ukkhepanīyassa kammassa paṭippas­sad­dhiṃ yācati. Yadi saṃghassa pattakallaṃ, saṃgho channassa bhikkhuno, āpattiyā adassane, ukkhepa­nīyakam­maṃ paṭippas­sam­bheyya. Esā ñatti.</p>
<p><a class="sc" id="256"></a><a class="ms" id="p_4V_256"></a>Suṇātu me, bhante, saṃgho. Ayaṃ channo bhikkhu saṃghena, āpattiyā adassane, ukkhepa­nīyakam­makato sammā vattati, lomaṃ pāteti, netthāraṃ vattati, āpattiyā adassane, ukkhepanīyassa kammassa paṭippas­sad­dhiṃ yācati. Saṃgho channassa bhikkhuno, āpattiyā adassane, ukkhepa­nīyakam­maṃ paṭippas­sam­bheti. Yassāyasmato khamati channassa bhikkhuno, āpattiyā adassane, ukkhepanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="257"></a><a class="ms" id="p_4V_257"></a>Dutiyampi etamatthaṃ vadāmi … pe … tatiyampi etamatthaṃ vadāmi—suṇātu me, bhante, saṃgho. Ayaṃ channo bhikkhu saṃghena, āpattiyā adassane, ukkhepa­nīyakam­makato sammā vattati, lomaṃ pāteti, netthāraṃ vattati, āpattiyā adassane, ukkhepanīyassa kammassa paṭippas­sad­dhiṃ yācati. Saṃgho channassa bhikkhuno, āpattiyā adassane, ukkhepa­nīyakam­maṃ paṭippas­sam­bheti. Yassāyasmato khamati channassa bhikkhuno, āpattiyā adassane, ukkhepanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="258"></a><a class="ms" id="p_4V_258"></a>Paṭippas­sad­dhaṃ saṃghena channassa bhikkhuno, āpattiyā adassane, ukkhepa­nīyakam­maṃ. Khamati saṃghassa, tasmā tuṇhī, evametaṃ dhārayāmī’”ti.</p>
<p class="endsutta"> <a class="sc" id="259"></a><a class="ms" id="p_4V_259"></a>Āpattiyā adassane ukkhepa­nīyakam­maṃ niṭṭhitaṃ pañcamaṃ.</p>
<h2>6. Āpatti­yāap­paṭikam­me­ukkhepa­nīyakamma</h2>
<p><a class="sc" id="260"></a><a class="pts-vp-pi" id="pts-vp-pi2.25"></a><a class="ms" id="p_4V_260"></a><a class="msdiv" id="msdiv56"></a>Tena samayena buddho bhagavā kosambiyaṃ viharati ghositārāme. Tena kho pana samayena āyasmā channo āpattiṃ āpajjitvā na icchati āpattiṃ paṭikātuṃ. Ye te bhikkhū appicchā … pe … te ujjhāyanti khiyyanti vipācenti—“kathañhi nāma āyasmā channo āpattiṃ āpajjitvā na icchissati āpattiṃ paṭikātun”ti? Atha kho te bhikkhū bhagavato etamatthaṃ ārocesuṃ.</p>
<p><a class="sc" id="261"></a><a class="ms" id="p_4V_261"></a>Atha kho bhagavā etasmiṃ nidāne etasmiṃ pakaraṇe bhikkhusaṃghaṃ sannipātāpetvā bhikkhū paṭipucchi—“saccaṃ kira, bhikkhave, channo bhikkhu āpattiṃ āpajjitvā na icchati āpattiṃ paṭikātun”ti? “Saccaṃ, bhagavā”ti. Vigarahi buddho bhagavā— “ananucchavikaṃ … pe … kathañhi nāma so, bhikkhave, moghapuriso āpattiṃ āpajjitvā na icchissati āpattiṃ paṭikātuṃ. Netaṃ, bhikkhave, appasannānaṃ vā pasādāya … pe … vigarahitvā … pe … dhammiṃ kathaṃ katvā bhikkhū āmantesi—“tena hi, bhikkhave, saṃgho channassa bhikkhuno, āpattiyā appaṭikamme, ukkhepa­nīyakam­maṃ karotu—asambhogaṃ saṃghena. Evañca pana, bhikkhave, kātabbaṃ—paṭhamaṃ channo bhikkhu codetabbo, codetvā sāretabbo, sāretvā āpattiṃ āropetabbo, āpattiṃ āropetvā byattena bhikkhunā paṭibalena saṃgho ñāpetabbo—</p>
<p><a class="sc" id="262"></a><a class="ms" id="p_4V_262"></a>‘Suṇātu me, bhante, saṃgho. Ayaṃ channo bhikkhu āpattiṃ āpajjitvā na icchati āpattiṃ paṭikātuṃ. Yadi saṃghassa pattakallaṃ, saṃgho channassa bhikkhuno, āpattiyā appaṭikamme, ukkhepa­nīyakam­maṃ kareyya—asambhogaṃ saṃghena. Esā ñatti.</p>
<p><a class="sc" id="263"></a><a class="ms" id="p_4V_263"></a>Suṇātu me, bhante, saṃgho. Ayaṃ channo bhikkhu āpattiṃ āpajjitvā na icchati āpattiṃ paṭikātuṃ. Saṃgho channassa bhikkhuno, āpattiyā appaṭikamme, ukkhepa­nīyakam­maṃ karoti—asambhogaṃ saṃghena. Yassāyasmato khamati channassa bhikkhuno, āpattiyā appaṭikamme, ukkhepanīyassa kammassa karaṇaṃ—asambhogaṃ saṃghena, so tuṇhassa; yassa nakkhamati, so bhāseyya.</p>
<p><a class="sc" id="264"></a><a class="ms" id="p_4V_264"></a>Dutiyampi etamatthaṃ vadāmi … pe … tatiyampi etamatthaṃ vadāmi—suṇātu me, bhante, saṃgho. Ayaṃ channo bhikkhu āpattiṃ āpajjitvā na icchati āpattiṃ paṭikātuṃ. Saṃgho channassa bhikkhuno, āpattiyā appaṭikamme, ukkhepa­nīyakam­maṃ karoti—asambhogaṃ saṃghena. Yassāyasmato khamati channassa bhikkhuno, āpattiyā appaṭikamme, ukkhepanīyassa kammassa karaṇaṃ—asambhogaṃ saṃghena, so tuṇhassa; yassa nakkhamati, so bhāseyya.</p>
<p><a class="sc" id="265"></a><a class="ms" id="p_4V_265"></a>Kataṃ saṃghena channassa bhikkhuno, āpattiyā appaṭikamme, ukkhepa­nīyakam­maṃ— asambhogaṃ saṃghena. Khamati saṃghassa, tasmā tuṇhī, evametaṃ dhārayāmī’ti.</p>
<p><a class="sc" id="266"></a><a class="ms" id="p_4V_266"></a>Āvāsa­param­parañca, bhikkhave, saṃsatha—‘<span class="var" title="channo bhikkhu āpattiyā (bj, pts1, mr)" id="note46">channo bhikkhu saṃghena āpattiyā</span> appaṭikamme, ukkhepa­nīyakam­makato—asambhogaṃ saṃghenā’ti.</p>
<h3>6.1. Adhamma­kammad­vāda­saka</h3>
<p><a class="sc" id="267"></a><a class="ms" id="p_4V_267"></a><a class="msdiv" id="msdiv57"></a>Tīhi, bhikkhave, aṅgehi samannāgataṃ, āpattiyā appaṭikamme, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca. Asammukhā kataṃ hoti, appaṭipucchā kataṃ hoti, appaṭiññāya kataṃ hoti—imehi kho, bhikkhave, tīhaṅgehi samannāgataṃ, āpattiyā appaṭikamme, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca.</p>
<p><a class="sc" id="268"></a><a class="ms" id="p_4V_268"></a>Aparehipi, bhikkhave, tīhaṅgehi samannāgataṃ, āpattiyā appaṭikamme, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca. Anāpattiyā kataṃ hoti, ade­sa­nāgā­mi­niyā āpattiyā kataṃ hoti, desitāya āpattiyā kataṃ hoti … pe … acodetvā kataṃ hoti, asāretvā kataṃ hoti, āpattiṃ anāropetvā kataṃ hoti … pe … asammukhā kataṃ hoti, adhammena kataṃ hoti, vaggena kataṃ hoti … pe … appaṭipucchā kataṃ hoti, adhammena kataṃ hoti, vaggena kataṃ hoti … pe … appaṭiññāya kataṃ hoti, adhammena kataṃ hoti, vaggena kataṃ hoti … pe … anāpattiyā kataṃ hoti, adhammena kataṃ hoti, vaggena kataṃ hoti … pe … ade­sa­nāgā­mi­niyā āpattiyā kataṃ hoti, adhammena kataṃ hoti, vaggena kataṃ hoti … pe … desitāya āpattiyā kataṃ hoti, adhammena kataṃ hoti, vaggena kataṃ hoti … pe … acodetvā kataṃ hoti, adhammena kataṃ hoti, vaggena kataṃ hoti … pe … asāretvā kataṃ hoti, adhammena kataṃ hoti, vaggena kataṃ hoti … pe … āpattiṃ anāropetvā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ, āpattiyā appaṭikamme, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca.</p>
<p class="endsutta"> <a class="sc" id="269"></a><a class="ms" id="p_4V_269"></a>Āpattiyā appaṭikamme ukkhepa­nīyakamme<br> adhamma­kammad­vāda­sa­kaṃ niṭṭhitaṃ.</p>
<h3>6.2. Dhamma­kammad­vāda­saka</h3>
<p><a class="sc" id="270"></a><a class="ms" id="p_4V_270"></a><a class="msdiv" id="msdiv58"></a>Tīhi, bhikkhave, aṅgehi samannāgataṃ, āpattiyā appaṭikamme, ukkhepa­nīyakam­maṃ dhammakammañca hoti, vinayakammañca, suvūpasantañca. Sammukhā kataṃ hoti, paṭipucchā kataṃ hoti, paṭiññāya kataṃ hoti—imehi kho, bhikkhave, tīhaṅgehi samannāgataṃ, āpattiyā appaṭikamme, ukkhepa­nīyakam­maṃ dhammakammañca hoti, vinayakammañca, suvūpasantañca.</p>
<p><a class="sc" id="271"></a><a class="ms" id="p_4V_271"></a>Aparehipi, bhikkhave, tīhaṅgehi samannāgataṃ, āpattiyā appaṭikamme, ukkhepa­nīyakam­maṃ dhammakammañca hoti, vinayakammañca, suvūpasantañca. Āpattiyā kataṃ hoti, desanāgāminiyā āpattiyā kataṃ hoti, adesitāya āpattiyā kataṃ hoti … pe … codetvā kataṃ hoti, sāretvā kataṃ hoti, āpattiṃ āropetvā kataṃ hoti … pe … sammukhā kataṃ hoti, dhammena kataṃ hoti, samaggena kataṃ hoti … pe … paṭipucchā kataṃ hoti, dhammena kataṃ hoti, samaggena kataṃ hoti … pe … paṭiññāya kataṃ hoti, dhammena kataṃ hoti, samaggena kataṃ hoti … pe … āpattiyā kataṃ hoti, dhammena kataṃ hoti, samaggena kataṃ hoti … pe … desanāgāminiyā āpattiyā kataṃ hoti, dhammena kataṃ hoti, samaggena kataṃ hoti … pe … adesitāya āpattiyā kataṃ hoti, dhammena kataṃ hoti, samaggena kataṃ hoti … pe … codetvā kataṃ hoti, dhammena kataṃ hoti, samaggena kataṃ hoti … pe … sāretvā kataṃ hoti, dhammena kataṃ hoti, samaggena kataṃ hoti … pe … āpattiṃ āropetvā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ, āpattiyā appaṭikamme, ukkhepa­nīyakam­maṃ dhammakammañca hoti, vinayakammañca, suvūpasantañca.</p>
<p class="endsutta"> <a class="sc" id="272"></a><a class="ms" id="p_4V_272"></a>Āpattiyā appaṭikamme ukkhepa­nīyakamme<br> dhamma­kammad­vāda­sa­kaṃ niṭṭhitaṃ.</p>
<h3>6.3. Ākaṅ­kha­māna­chakka</h3>
<p><a class="sc" id="273"></a><a class="ms" id="p_4V_273"></a><a class="msdiv" id="msdiv59"></a>Tīhi, bhikkhave, aṅgehi samannāgatassa bhikkhuno, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya. Bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; bālo hoti abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi— imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya.</p>
<p><a class="sc" id="274"></a><a class="ms" id="p_4V_274"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya. Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya.</p>
<p><a class="sc" id="275"></a><a class="ms" id="p_4V_275"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya. Buddhassa avaṇṇaṃ bhāsati, dhammassa avaṇṇaṃ bhāsati, saṃghassa avaṇṇaṃ bhāsati—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya.</p>
<p><a class="sc" id="276"></a><a class="ms" id="p_4V_276"></a>Tiṇṇaṃ, bhikkhave, bhikkhūnaṃ, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya. Eko bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; eko bālo hoti abyatto āpattibahulo anapadāno; eko gihisaṃsaṭṭho viharati ananulomikehi gihisaṃsaggehi—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya.</p>
<p><a class="sc" id="277"></a><a class="ms" id="p_4V_277"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya. Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya.</p>
<p><a class="sc" id="278"></a><a class="ms" id="p_4V_278"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya. Eko buddhassa avaṇṇaṃ bhāsati, eko dhammassa avaṇṇaṃ bhāsati, eko saṃghassa avaṇṇaṃ bhāsati—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, āpattiyā appaṭikamme, ukkhepa­nīyakam­maṃ kareyya.</p>
<p class="endsutta"> <a class="sc" id="279"></a><a class="ms" id="p_4V_279"></a>Āpattiyā appaṭikamme ukkhepa­nīyakamme<br> ākaṅ­kha­māna­chakkaṃ niṭṭhitaṃ.</p>
<h3>6.4. Tecattā­līsa­vatta</h3>
<p><a class="sc" id="280"></a><a class="ms" id="p_4V_280"></a><a class="msdiv" id="msdiv60"></a>Āpattiyā appaṭikamme ukkhepa­nīyakam­maka­tena, bhikkhave, bhikkhunā sammā vattitabbaṃ. Tatrāyaṃ sammāvattanā—na upasam­pā­detab­baṃ, na nissayo dātabbo, na sāmaṇero upaṭṭhāpetabbo, na ­bhik­khu­novāda­ka­sam­muti sāditabbā, sammatenapi bhikkhuniyo na ovaditabbā. Yāya āpattiyā saṃghena, āpattiyā appaṭikamme, ukkhepa­nīyakam­maṃ kataṃ hoti sā āpatti na āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ, kammikā na garahitabbā. Na pakatattassa bhikkhuno abhivādanaṃ, paccuṭṭhānaṃ, añjalikammaṃ, sāmīcikammaṃ, āsanābhihāro, seyyābhihāro, pādodakaṃ pādapīṭhaṃ, pādakathalikaṃ, patta­cīvarap­paṭig­gaha­ṇaṃ, nahāne piṭṭhi­pari­kammaṃ sāditabbaṃ. Na pakatatto bhikkhu sīlavipattiyā anuddhaṃ­setabbo, na ācāravipattiyā anuddhaṃ­setabbo, na diṭṭhi­vi­pat­tiyā anuddhaṃ­setabbo, na ājīvavipattiyā anuddhaṃ­setabbo, na bhikkhu bhikkhūhi bhedetabbo. Na gihiddhajo dhāretabbo, na titthiyaddhajo dhāretabbo, na titthiyā sevitabbā; bhikkhū sevitabbā, ­bhik­khu­sikkhāya sikkhitabbaṃ. Na pakatattena bhikkhunā saddhiṃ ekacchanne āvāse vatthabbaṃ, na ekacchanne anāvāse vatthabbaṃ, na ekacchanne āvāse vā anāvāse vā vatthabbaṃ, pakatattaṃ bhikkhuṃ disvā āsanā vuṭṭhātabbaṃ, na pakatatto bhikkhu āsādetabbo anto vā bahi vā. Na pakatattassa bhikkhuno uposatho ṭhapetabbo, na pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na okāso kāretabbo, na codetabbo, na sāretabbo, na bhikkhūhi sam­payo­jetab­ban”ti.</p>
<p class="endsutta"> <a class="sc" id="281"></a><a class="ms" id="p_4V_281"></a>Āpattiyā appaṭikamme ukkhepa­nīyakamme<br> tecattā­lī­sa­vattaṃ niṭṭhitaṃ.</p>
<p><a class="sc" id="282"></a><a class="ms" id="p_4V_282"></a><a class="msdiv" id="msdiv61"></a>Atha kho saṃgho channassa bhikkhuno, āpattiyā appaṭikamme, ukkhepa­nīyakam­maṃ akāsi—asambhogaṃ saṃghena. So saṃghena, āpattiyā appaṭikamme, ukkhepa­nīyakam­makato tamhā āvāsā aññaṃ āvāsaṃ agamāsi. Tattha bhikkhū neva abhivādesuṃ, na paccuṭṭhesuṃ, na añjalikammaṃ na sāmīcikammaṃ akaṃsu, na sakkariṃsu, na garuṃ kariṃsu, na mānesuṃ, na pūjesuṃ. So bhikkhūhi asakkariyamāno agaruka­ri­yamāno amāniyamāno apūjiyamāno asakkārapakato tamhāpi āvāsā aññaṃ āvāsaṃ agamāsi. Tatthapi bhikkhū neva abhivādesuṃ, na paccuṭṭhesuṃ, na añjalikammaṃ na sāmīcikammaṃ akaṃsu, na sakkariṃsu, na garuṃ kariṃsu, na mānesuṃ, na pūjesuṃ. So bhikkhūhi asakkariyamāno agaruka­ri­yamāno amāniyamāno apūjiyamāno asakkārapakato tamhāpi āvāsā aññaṃ āvāsaṃ agamāsi. Tatthapi bhikkhū neva abhivādesuṃ, na paccuṭṭhesuṃ, na añjalikammaṃ na sāmīcikammaṃ akaṃsu, na sakkariṃsu, na garuṃ kariṃsu, na mānesuṃ, na pūjesuṃ. So bhikkhūhi asakkariyamāno agaruka­ri­yamāno amāniyamāno apūjiyamāno asakkārapakato punadeva kosambiṃ paccāgañchi. So sammā vattati, lomaṃ pāteti, netthāraṃ vattati, bhikkhū upasaṅkamitvā evaṃ vadeti—“ahaṃ, āvuso, saṃghena, āpattiyā appaṭikamme, ukkhepa­nīyakam­makato sammā vattāmi, lomaṃ pātemi, netthāraṃ vattāmi. Kathaṃ nu kho mayā paṭi­pajji­tabban”ti? Bhikkhū bhagavato etamatthaṃ ārocesuṃ … pe …. “Tena hi, bhikkhave, saṃgho channassa bhikkhuno, āpattiyā appaṭikamme, ukkhepa­nīyakam­maṃ paṭippas­sam­bhetu.</p>
<h3>6.5. Nappa­ṭippas­sam­bhetab­bate­cattā­līsaka</h3>
<p><a class="sc" id="283"></a><a class="ms" id="p_4V_283"></a><a class="msdiv" id="msdiv62"></a>Pañcahi, bhikkhave, aṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ nappa­ṭippas­sam­bhetab­baṃ. Upasampādeti, nissayaṃ deti, sāmaṇeraṃ upaṭṭhāpeti, ­bhik­khu­novāda­ka­sam­mutiṃ sādiyati, sammatopi bhikkhuniyo ovadati—imehi kho, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ nappa­ṭippas­sam­bhetab­baṃ.</p>
<p><a class="sc" id="284"></a><a class="ms" id="p_4V_284"></a>Aparehipi, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ nappa­ṭippas­sam­bhetab­baṃ. Yāya āpattiyā saṃghena, āpattiyā appaṭikamme, ukkhepa­nīyakam­maṃ kataṃ hoti taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ garahati, kammike garahati … pe … pakatattassa bhikkhuno abhivādanaṃ, paccuṭṭhānaṃ, añjalikammaṃ, sāmīcikammaṃ, āsanābhihāraṃ sādiyati … pe … pakatattassa bhikkhuno seyyābhihāraṃ, pādodakaṃ pādapīṭhaṃ, pādakathalikaṃ, patta­cīvarap­paṭig­gaha­ṇaṃ, nahāne piṭṭhi­pari­kammaṃ sādiyati … pe … pakatattaṃ bhikkhuṃ sīlavipattiyā anuddhaṃseti, ācāravipattiyā anuddhaṃseti, diṭṭhi­vi­pat­tiyā anuddhaṃseti, ājīvavipattiyā anuddhaṃseti, bhikkhuṃ bhikkhūhi bhedeti … pe … gihiddhajaṃ dhāreti, ­titthi­yad­dhajaṃ dhāreti, titthiye sevati, bhikkhū na sevati, ­bhik­khu­sikkhāya na sikkhati … pe … pakatattena bhikkhunā saddhiṃ ekacchanne āvāse vasati, ekacchanne anāvāse vasati, ekacchanne āvāse vā anāvāse vā vasati, pakatattaṃ bhikkhuṃ disvā āsanā na vuṭṭhāti, pakatattaṃ bhikkhuṃ āsādeti anto vā bahi vā—imehi kho, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ nappa­ṭippas­sam­bhetab­baṃ.</p>
<p><a class="sc" id="285"></a><a class="ms" id="p_4V_285"></a>Aṭṭhahi, bhikkhave, aṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ nappa­ṭippas­sam­bhetab­baṃ. Pakatattassa bhikkhuno uposathaṃ ṭhapeti, pavāraṇaṃ ṭhapeti, savacanīyaṃ karoti, anuvādaṃ paṭṭhapeti, okāsaṃ kāreti, codeti, sāreti, bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ nappa­ṭippas­sam­bhetab­baṃ.</p>
<p class="endsutta"> <a class="sc" id="286"></a><a class="ms" id="p_4V_286"></a>Āpattiyā appaṭikamme ukkhepa­nīyakamme<br> nappa­ṭippas­sam­bhetab­bate­cattā­līsakaṃ niṭṭhitaṃ.</p>
<h3>6.6. Paṭippas­sam­bhetab­bate­cattā­līsaka</h3>
<p><a class="sc" id="287"></a><a class="ms" id="p_4V_287"></a><a class="msdiv" id="msdiv63"></a>Pañcahi, bhikkhave, aṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ paṭippas­sam­bhetab­baṃ. Na upasampādeti, na nissayaṃ deti, na sāmaṇeraṃ upaṭṭhāpeti, na ­bhik­khu­novāda­ka­sam­mutiṃ sādiyati, sammatopi bhikkhuniyo na ovadati—imehi kho, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ paṭippas­sam­bhetab­baṃ.</p>
<p><a class="sc" id="288"></a><a class="ms" id="p_4V_288"></a>Aparehipi, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ paṭippas­sam­bhetab­baṃ. Yāya āpattiyā saṃghena, āpattiyā appaṭikamme, ukkhepa­nīyakam­maṃ kataṃ hoti taṃ āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na garahati, kammike na garahati … pe … na pakatattassa bhikkhuno abhivādanaṃ, paccuṭṭhānaṃ, añjalikammaṃ, sāmīcikammaṃ, āsanābhihāraṃ sādiyati … pe … na pakatattassa bhikkhuno seyyābhihāraṃ, pādodakaṃ pādapīṭhaṃ, pādakathalikaṃ, patta­cīvarap­paṭig­gaha­ṇaṃ, nahāne piṭṭhi­pari­kammaṃ sādiyati … pe … na pakatattaṃ bhikkhuṃ sīlavipattiyā anuddhaṃseti, na ācāravipattiyā anuddhaṃseti, na diṭṭhi­vi­pat­tiyā anuddhaṃseti, na ājīvavipattiyā anuddhaṃseti, na bhikkhuṃ bhikkhūhi bhedeti … pe … na gihiddhajaṃ dhāreti, na ­titthi­yad­dhajaṃ dhāreti, na titthiye sevati, bhikkhū sevati, ­bhik­khu­sikkhāya sikkhati … pe … na pakatattena bhikkhunā saddhiṃ ekacchanne āvāse vasati, na ekacchanne anāvāse vasati, na ekacchanne āvāse vā anāvāse vā vasati, pakatattaṃ bhikkhuṃ disvā āsanā vuṭṭhāti, na pakatattaṃ bhikkhuṃ āsādeti anto vā bahi vā—imehi kho, bhikkhave, pañcahaṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ paṭippas­sam­bhetab­baṃ.</p>
<p><a class="sc" id="289"></a><a class="ms" id="p_4V_289"></a>Aṭṭhahi, bhikkhave, aṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ paṭippas­sam­bhetab­baṃ. Na pakatattassa bhikkhuno uposathaṃ ṭhapeti, na pavāraṇaṃ ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na codeti, na sāreti, na bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno, āpattiyā appaṭikamme, ukkhepa­nīyakam­maṃ paṭippas­sam­bhetab­baṃ.</p>
<p class="endsutta"> <a class="sc" id="290"></a><a class="ms" id="p_4V_290"></a>Āpattiyā appaṭikamme ukkhepa­nīyakamme<br> paṭippas­sam­bhetab­bate­cattā­līsakaṃ niṭṭhitaṃ.</p>
<p><a class="sc" id="291"></a><a class="ms" id="p_4V_291"></a><a class="msdiv" id="msdiv64"></a>Evañca pana, bhikkhave, paṭippas­sam­bhetab­baṃ. Tena bhikkhave, channena bhikkhunā saṃghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa vacanīyo—‘ahaṃ, bhante, saṃghena āpattiyā appaṭikamme ukkhepa­nīyakam­makato sammā vattāmi, lomaṃ pātemi, netthāraṃ vattāmi, āpattiyā appaṭikamme ukkhepanīyassa kammassa paṭippas­sad­dhiṃ yācāmī’ti. Dutiyampi yācitabbā. Tatiyampi yācitabbā. Byattena bhikkhunā paṭibalena saṃgho ñāpetabbo—</p>
<p><a class="sc" id="292"></a><a class="ms" id="p_4V_292"></a>‘Suṇātu me, bhante, saṃgho. Ayaṃ channo bhikkhu saṃghena, āpattiyā appaṭikamme, ukkhepa­nīyakam­makato sammā vattati, lomaṃ pāteti, netthāraṃ vattati, āpattiyā appaṭikamme ukkhepanīyassa kammassa paṭippas­sad­dhiṃ yācati. Yadi saṃghassa pattakallaṃ, saṃgho channassa bhikkhuno, āpattiyā appaṭikamme, ukkhepa­nīyakam­maṃ paṭippas­sam­bheyya. Esā ñatti.</p>
<p><a class="sc" id="293"></a><a class="ms" id="p_4V_293"></a>Suṇātu me, bhante, saṃgho. Ayaṃ channo bhikkhu saṃghena, āpattiyā appaṭikamme, ukkhepa­nīyakam­makato sammā vattati, lomaṃ pāteti, netthāraṃ vattati, āpattiyā appaṭikamme ukkhepanīyassa kammassa paṭippas­sad­dhiṃ yācati. Saṃgho channassa bhikkhuno, āpattiyā appaṭikamme, ukkhepa­nīyakam­maṃ paṭippas­sam­bheti. Yassāyasmato khamati channassa bhikkhuno, āpattiyā appaṭikamme, ukkhepanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="294"></a><a class="ms" id="p_4V_294"></a>Dutiyampi etamatthaṃ vadāmi … pe … tatiyampi etamatthaṃ vadāmi—suṇātu me, bhante, saṃgho. Ayaṃ channo bhikkhu saṃghena, āpattiyā appaṭikamme, ukkhepa­nīyakam­makato sammā vattati, lomaṃ pāteti, netthāraṃ vattati, āpattiyā appaṭikamme, ukkhepanīyassa kammassa paṭippas­sad­dhiṃ yācati. Saṃgho channassa bhikkhuno, āpattiyā appaṭikamme, ukkhepa­nīyakam­maṃ paṭippas­sam­bheti. Yassāyasmato khamati channassa bhikkhuno, āpattiyā appaṭikamme, ukkhepanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="295"></a><a class="ms" id="p_4V_295"></a>Paṭippas­sad­dhaṃ saṃghena channassa bhikkhuno, āpattiyā appaṭikamme, ukkhepa­nīyakam­maṃ. Khamati saṃghassa, tasmā tuṇhī, evametaṃ dhārayāmī’”ti.</p>
<p class="endsutta"> <a class="sc" id="296"></a><a class="ms" id="p_4V_296"></a>Āpattiyā appaṭikamme ukkhepa­nīyakam­maṃ niṭṭhitaṃ chaṭṭhaṃ.</p>
<h2>7. Pāpikā­ya­diṭṭhi­yā­appa­ṭi­nissagge ukkhepa­nīyakamma</h2>
<p><a class="sc" id="297"></a><a class="ms" id="p_4V_297"></a><a class="msdiv" id="msdiv65"></a>Tena samayena buddho bhagavā sāvatthiyaṃ viharati jetavane anātha­piṇḍi­kassa ārāme. Tena kho pana samayena ariṭṭhassa nāma bhikkhuno <span class="var" title="gandha­bādhi­pubbassa (s1-3, mr)" id="note50">gaddha­bādhi­pubbassa</span> evarūpaṃ pāpakaṃ diṭṭhigataṃ uppannaṃ hoti—“tathāhaṃ bhagavatā dhammaṃ desitaṃ ājānāmi yathā yeme antarāyikā dhammā vuttā bhagavatā te paṭisevato nālaṃ antarāyāyā”ti. Assosuṃ kho sambahulā bhikkhū ariṭṭhassa nāma kira bhikkhuno gaddha­bādhi­pubbassa evarūpaṃ pāpakaṃ diṭṭhigataṃ uppannaṃ—“Tathāhaṃ bhagavatā dhammaṃ desitaṃ ājānāmi yathā yeme antarāyikā dhammā vuttā bhagavatā te paṭisevato nālaṃ antarāyāyā”ti.</p>
<p><a class="sc" id="298"></a><a class="ms" id="p_4V_298"></a>Atha kho te bhikkhū yena ariṭṭho bhikkhu gaddha­bādhi­pubbo tenu­pasaṅka­miṃsu. Upasaṅkamitvā ariṭṭhaṃ bhikkhuṃ gaddha­bādhi­pubbaṃ etadavocuṃ—“saccaṃ kira te, āvuso ariṭṭha, evarūpaṃ pāpakaṃ diṭṭhigataṃ uppannaṃ—tathāhaṃ bhagavatā dhammaṃ desitaṃ ājānāmi yathā yeme antarāyikā dhammā vuttā bhagavatā te paṭisevato nālaṃ antarāyāyā”ti? “Evaṃ byā kho ahaṃ, āvuso, bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā te paṭisevato nālaṃ antarāyāyā”ti.</p>
<p><a class="sc" id="299"></a><a class="pts-vp-pi" id="pts-vp-pi2.26"></a><a class="ms" id="p_4V_299"></a>“Māvuso ariṭṭha, evaṃ avaca. Mā bhagavantaṃ abbhācikkhi. Na hi sādhu bhagavato <span class="var" title="abbhācikkhanaṃ (mr)" id="note51">abbhakkhānaṃ</span>. Na hi bhagavā evaṃ vadeyya. Aneka­pariyā­yenā­vuso ariṭṭha, antarāyikā dhammā antarāyikā vuttā bhagavatā. Alañca pana te paṭisevato antarāyāya. Appassādā kāmā vuttā bhagavatā, bahudukkhā <span class="var" title="bahūpāyāsā (bj, s1-3, pts1)" id="note52">bahupāyāsā</span>, ādīnavo ettha bhiyyo. Aṭṭhi­kaṅ­kalū­pamā kāmā vuttā bhagavatā, bahudukkhā bahupāyāsā, ādīnavo ettha bhiyyo. Maṃsapesūpamā kāmā vuttā bhagavatā … pe … tiṇukkūpamā kāmā vuttā bhagavatā … pe … aṅgārakāsūpamā kāmā vuttā bhagavatā … supinakūpamā kāmā vuttā bhagavatā … yācitakūpamā kāmā vuttā bhagavatā … rukkha­phalū­pamā kāmā vuttā bhagavatā … asisūnūpamā kāmā vuttā bhagavatā … sattisūlūpamā kāmā vuttā bhagavatā … sappasirūpamā kāmā vuttā bhagavatā, bahudukkhā bahupāyāsā, ādīnavo ettha bhiyyo”ti.</p>
<p><a class="sc" id="300"></a><a class="ms" id="p_4V_300"></a>Evampi kho ariṭṭho bhikkhu gaddha­bādhi­pubbo tehi bhikkhūhi vuccamāno tatheva taṃ pāpakaṃ diṭṭhigataṃ thāmasā parāmāsā abhinivissa voharati—“evaṃ byā kho ahaṃ, āvuso, bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā te paṭisevato nālaṃ antarāyāyā”ti. Yato ca kho te bhikkhū nāsakkhiṃsu ariṭṭhaṃ bhikkhuṃ gaddha­bādhi­pubbaṃ etasmā pāpakā diṭṭhigatā vivecetuṃ, atha kho te bhikkhū yena bhagavā tenu­pasaṅka­miṃsu, upasaṅkamitvā bhagavato etamatthaṃ ārocesuṃ.</p>
<p><a class="sc" id="301"></a><a class="ms" id="p_4V_301"></a>Atha kho bhagavā etasmiṃ nidāne etasmiṃ pakaraṇe bhikkhusaṃghaṃ sannipātāpetvā ariṭṭhaṃ bhikkhuṃ gaddha­bādhi­pubbaṃ paṭipucchi—“saccaṃ kira te, ariṭṭha, evarūpaṃ pāpakaṃ diṭṭhigataṃ uppannaṃ—tathāhaṃ bhagavatā dhammaṃ desitaṃ ājānāmi yathā yeme antarāyikā dhammā vuttā bhagavatā te paṭisevato nālaṃ antarāyāyā”ti? “Evaṃ byā kho ahaṃ, bhante, bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā te paṭisevato nālaṃ antarāyāyā”ti.</p>
<p><a class="sc" id="302"></a><a class="ms" id="p_4V_302"></a>“Kassa nu kho nāma tvaṃ, moghapurisa, mayā evaṃ dhammaṃ desitaṃ ājānāsi? Nanu mayā, moghapurisa, aneka­pariyā­yena antarāyikā dhammā antarāyikā vuttā? Alañca pana te paṭisevato antarāyāya. Appassādā kāmā vuttā mayā, bahudukkhā bahupāyāsā, ādīnavo ettha bhiyyo. Aṭṭhi­kaṅ­kalū­pamā kāmā vuttā mayā, bahudukkhā bahupāyāsā, ādīnavo ettha bhiyyo. Maṃsapesūpamā kāmā vuttā mayā … pe … tiṇukkūpamā kāmā vuttā mayā … aṅgārakāsūpamā kāmā vuttā mayā … supinakūpamā kāmā vuttā mayā … yācitakūpamā kāmā vuttā mayā … rukkha­phalū­pamā kāmā vuttā mayā … asisūnūpamā kāmā vuttā mayā … sattisūlūpamā kāmā vuttā mayā … sappasirūpamā kāmā vuttā mayā, bahudukkhā bahupāyāsā, ādīnavo ettha bhiyyo. Atha ca pana tvaṃ, <span class="var" title="duggahitena diṭṭhigatena (s1-3)" id="note53">moghapurisa, attanā duggahitena</span> amhe ceva abbhācikkhasi, attānañca khaṇasi, bahuñca apuññaṃ pasavasi. Tañhi te, moghapurisa, bhavissati dīgharattaṃ ahitāya dukkhāya. Netaṃ, moghapurisa, appasannānaṃ vā pasādāya … pe … vigarahitvā … pe … dhammiṃ kathaṃ katvā bhikkhū āmantesi—“tena hi, bhikkhave, saṃgho ariṭṭhassa bhikkhuno gaddha­bādhi­pubbassa, pāpikāya diṭṭhiyā appaṭinissagge, ukkhepa­nīyakam­maṃ karotu—asambhogaṃ saṃghena. Evañca pana, bhikkhave, kātabbaṃ—paṭhamaṃ ariṭṭho bhikkhu codetabbo, codetvā sāretabbo, sāretvā āpattiṃ āropetabbo, āpattiṃ āropetvā byattena bhikkhunā paṭibalena saṃgho ñāpetabbo—</p>
<p><a class="sc" id="303"></a><a class="pts-vp-pi" id="pts-vp-pi2.27"></a><a class="ms" id="p_4V_303"></a><a class="msdiv" id="msdiv66"></a>‘Suṇātu me, bhante, saṃgho. Ariṭṭhassa bhikkhuno gaddha­bādhi­pubbassa evarūpaṃ pāpakaṃ diṭṭhigataṃ uppannaṃ—tathāhaṃ bhagavatā dhammaṃ desitaṃ ājānāmi yathā yeme antarāyikā dhammā vuttā bhagavatā te paṭisevato nālaṃ antarāyāyāti. So taṃ diṭṭhiṃ na paṭinissajjati. Yadi saṃghassa pattakallaṃ, saṃgho ariṭṭhassa bhikkhuno gaddha­bādhi­pubbassa, pāpikāya diṭṭhiyā appaṭinissagge, ukkhepa­nīyakam­maṃ kareyya—asambhogaṃ saṃghena. Esā ñatti.</p>
<p><a class="sc" id="304"></a><a class="ms" id="p_4V_304"></a>Suṇātu me, bhante, saṃgho. Ariṭṭhassa bhikkhuno gaddha­bādhi­pubbassa evarūpaṃ pāpakaṃ diṭṭhigataṃ uppannaṃ—tathāhaṃ bhagavatā dhammaṃ desitaṃ ājānāmi yathā yeme antarāyikā dhammā vuttā bhagavatā te paṭisevato nālaṃ antarāyāyāti. So taṃ diṭṭhiṃ na paṭinissajjati. Saṃgho ariṭṭhassa bhikkhuno gaddha­bādhi­pubbassa, pāpikāya diṭṭhiyā appaṭinissagge, ukkhepa­nīyakam­maṃ karoti—asambhogaṃ saṃghena. Yassāyasmato khamati ariṭṭhassa bhikkhuno gaddha­bādhi­pubbassa, pāpikāya diṭṭhiyā appaṭinissagge, ukkhepanīyassa kammassa karaṇaṃ—asambhogaṃ saṃghena, so tuṇhassa; yassa nakkhamati, so bhāseyya.</p>
<p><a class="sc" id="305"></a><a class="ms" id="p_4V_305"></a>Dutiyampi etamatthaṃ vadāmi … pe … tatiyampi etamatthaṃ vadāmi—suṇātu me, bhante, saṃgho. Ariṭṭhassa bhikkhuno gaddha­bādhi­pubbassa evarūpaṃ pāpakaṃ diṭṭhigataṃ uppannaṃ—tathāhaṃ bhagavatā dhammaṃ desitaṃ ājānāmi yathā yeme antarāyikā dhammā vuttā bhagavatā te paṭisevato nālaṃ antarāyāyāti. So taṃ diṭṭhiṃ na paṭinissajjati. Saṃgho ariṭṭhassa bhikkhuno gaddha­bādhi­pubbassa, pāpikāya diṭṭhiyā appaṭinissagge, ukkhepa­nīyakam­maṃ karoti—asambhogaṃ saṃghena. Yassāyasmato khamati ariṭṭhassa bhikkhuno gaddha­bādhi­pubbassa, pāpikāya diṭṭhiyā appaṭinissagge, ukkhepanīyassa kammassa karaṇaṃ—asambhogaṃ saṃghena, so tuṇhassa; yassa nakkhamati, so bhāseyya.</p>
<p><a class="sc" id="306"></a><a class="ms" id="p_4V_306"></a>Kataṃ saṃghena ariṭṭhassa bhikkhuno gaddha­bādhi­pubbassa, pāpikāya diṭṭhiyā appaṭinissagge, ukkhepa­nīyakam­maṃ—asambhogaṃ saṃghena. Khamati saṃghassa, tasmā tuṇhī, evametaṃ dhārayāmī’ti.</p>
<p><a class="sc" id="307"></a><a class="ms" id="p_4V_307"></a>Āvāsa­param­parañca, bhikkhave, saṃsatha—‘ariṭṭho bhikkhu <span class="var" title="gandha­bādhi­pubbo saṅghena pāpikāya (s1-3) | gaddha­bādhi­pubbo pāpikāya (pts1, mr)" id="note54">gaddha­bādhi­pubbo, saṃghena pāpikāya</span> diṭṭhiyā appaṭinissagge, ukkhepa­nīyakam­makato—asambhogaṃ saṃghenā’”ti.</p>
<h3>7.1. Adhamma­kammad­vāda­saka</h3>
<p><a class="sc" id="308"></a><a class="ms" id="p_4V_308"></a><a class="msdiv" id="msdiv67"></a>“Tīhi, bhikkhave, aṅgehi samannāgataṃ, pāpikāya diṭṭhiyā appaṭinissagge, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca. Asammukhā kataṃ hoti, appaṭipucchā kataṃ hoti, appaṭiññāya kataṃ hoti—imehi kho, bhikkhave, tīhaṅgehi samannāgataṃ, pāpikāya diṭṭhiyā appaṭinissagge, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca.</p>
<p><a class="sc" id="309"></a><a class="ms" id="p_4V_309"></a>Aparehipi, bhikkhave, tīhaṅgehi samannāgataṃ, pāpikāya diṭṭhiyā appaṭinissagge, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca. Anāpattiyā kataṃ hoti, ade­sa­nāgā­mi­niyā āpattiyā kataṃ hoti, desitāya āpattiyā kataṃ hoti … pe … acodetvā kataṃ hoti, asāretvā kataṃ hoti, āpattiṃ anāropetvā kataṃ hoti … pe … asammukhā kataṃ hoti, adhammena kataṃ hoti, vaggena kataṃ hoti … pe … appaṭipucchā kataṃ hoti, adhammena kataṃ hoti, vaggena kataṃ hoti … pe … appaṭiññāya kataṃ hoti, adhammena kataṃ hoti, vaggena kataṃ hoti … pe … anāpattiyā kataṃ hoti, adhammena kataṃ hoti, vaggena kataṃ hoti … pe … ade­sa­nāgā­mi­niyā āpattiyā kataṃ hoti, adhammena kataṃ hoti, vaggena kataṃ hoti … pe … desitāya āpattiyā kataṃ hoti, adhammena kataṃ hoti, vaggena kataṃ hoti … pe … acodetvā kataṃ hoti, adhammena kataṃ hoti, vaggena kataṃ hoti … pe … asāretvā kataṃ hoti, adhammena kataṃ hoti, vaggena kataṃ hoti … pe … āpattiṃ anāropetvā kataṃ hoti, adhammena kataṃ hoti, vaggena kataṃ hoti—imehi kho, bhikkhave, tīhaṅgehi samannāgataṃ, pāpikāya diṭṭhiyā appaṭinissagge, ukkhepa­nīyakam­maṃ adhamma­kammañca hoti, avinaya­kam­mañca, duvūpasantañca.</p>
<p class="endsutta"> <a class="sc" id="310"></a><a class="ms" id="p_4V_310"></a>Pāpikāya diṭṭhiyā appaṭinissagge ukkhepa­nīyakamme<br> adhamma­kammad­vāda­sa­kaṃ niṭṭhitaṃ.</p>
<h3>7.2. Dhamma­kammad­vāda­saka</h3>
<p><a class="sc" id="311"></a><a class="ms" id="p_4V_311"></a><a class="msdiv" id="msdiv68"></a>Tīhi, bhikkhave, aṅgehi samannāgataṃ, pāpikāya diṭṭhiyā appaṭinissagge, ukkhepa­nīyakam­maṃ dhammakammañca hoti, vinayakammañca, suvūpasantañca. Sammukhā kataṃ hoti, paṭipucchā kataṃ hoti, paṭiññāya kataṃ hoti—imehi kho, bhikkhave, tīhaṅgehi samannāgataṃ, pāpikāya diṭṭhiyā appaṭinissagge, ukkhepa­nīyakam­maṃ dhammakammañca hoti, vinayakammañca, suvūpasantañca.</p>
<p><a class="sc" id="312"></a><a class="ms" id="p_4V_312"></a>Aparehipi, bhikkhave, tīhaṅgehi samannāgataṃ, pāpikāya diṭṭhiyā appaṭinissagge, ukkhepa­nīyakam­maṃ dhammakammañca hoti, vinayakammañca, suvūpasantañca. Āpattiyā kataṃ hoti, desanāgāminiyā āpattiyā kataṃ hoti, adesitāya āpattiyā kataṃ hoti … pe … codetvā kataṃ hoti, sāretvā kataṃ hoti, āpattiṃ āropetvā kataṃ hoti … pe … sammukhā kataṃ hoti, dhammena kataṃ hoti, samaggena kataṃ hoti … pe … paṭipucchā kataṃ hoti, dhammena kataṃ hoti, samaggena kataṃ hoti … pe … paṭiññāya kataṃ hoti, dhammena kataṃ hoti, samaggena kataṃ hoti … pe … āpattiyā kataṃ hoti, dhammena kataṃ hoti, samaggena kataṃ hoti … pe … desanāgāminiyā āpattiyā kataṃ hoti, dhammena kataṃ hoti, samaggena kataṃ hoti … pe … adesitāya āpattiyā kataṃ hoti, dhammena kataṃ hoti, samaggena kataṃ hoti … pe … codetvā kataṃ hoti, dhammena kataṃ hoti, samaggena kataṃ hoti … pe … sāretvā kataṃ hoti, dhammena kataṃ hoti, samaggena kataṃ hoti … pe … āpattiṃ āropetvā kataṃ hoti, dhammena kataṃ hoti, samaggena kataṃ hoti—imehi kho, bhikkhave, tīhaṅgehi samannāgataṃ, pāpikāya diṭṭhiyā appaṭinissagge, ukkhepa­nīyakam­maṃ dhammakammañca hoti, vinayakammañca, suvūpasantañca.</p>
<p class="endsutta"> <a class="sc" id="313"></a><a class="ms" id="p_4V_313"></a>Pāpikāya diṭṭhiyā appaṭinissagge ukkhepa­nīyakamme<br> dhamma­kammad­vāda­sa­kaṃ niṭṭhitaṃ.</p>
<h3>7.3. Ākaṅ­kha­māna­chakka</h3>
<p><a class="sc" id="314"></a><a class="ms" id="p_4V_314"></a><a class="msdiv" id="msdiv69"></a>Tīhi, bhikkhave, aṅgehi samannāgatassa bhikkhuno, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. Bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; bālo hoti abyatto āpattibahulo anapadāno; gihisaṃsaṭṭho viharati ananulomikehi gihisaṃsaggehi—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. (1)</p>
<p><a class="sc" id="315"></a><a class="ms" id="p_4V_315"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. Adhisīle sīlavipanno hoti, ajjhācāre ācāravipanno hoti, atidiṭṭhiyā diṭṭhivipanno hoti— imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. (2)</p>
<p><a class="sc" id="316"></a><a class="ms" id="p_4V_316"></a>Aparehipi, bhikkhave, tīhaṅgehi samannāgatassa bhikkhuno, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. Buddhassa avaṇṇaṃ bhāsati, dhammassa avaṇṇaṃ bhāsati, saṃghassa avaṇṇaṃ bhāsati—imehi kho, bhikkhave, tīhaṅgehi samannāgatassa bhikkhuno, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. (3)</p>
<p><a class="sc" id="317"></a><a class="ms" id="p_4V_317"></a>Tiṇṇaṃ, bhikkhave, bhikkhūnaṃ, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. Eko bhaṇḍanakārako hoti kalahakārako vivādakārako bhassakārako saṃghe adhika­ra­ṇa­kārako; eko bālo hoti abyatto āpattibahulo anapadāno; eko gihisaṃsaṭṭho viharati ananulomikehi gihisaṃsaggehi—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. (4)</p>
<p><a class="sc" id="318"></a><a class="ms" id="p_4V_318"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. Eko adhisīle sīlavipanno hoti, eko ajjhācāre ācāravipanno hoti, eko atidiṭṭhiyā diṭṭhivipanno hoti—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. (5)</p>
<p><a class="sc" id="319"></a><a class="ms" id="p_4V_319"></a>Aparesampi, bhikkhave, tiṇṇaṃ bhikkhūnaṃ, ākaṅkhamāno saṃgho, pāpikāya diṭṭhiyā appaṭinissagge, ukkhepa­nīyakam­maṃ kareyya. Eko buddhassa avaṇṇaṃ bhāsati, eko dhammassa avaṇṇaṃ bhāsati, eko saṃghassa avaṇṇaṃ bhāsati—imesaṃ kho, bhikkhave, tiṇṇaṃ bhikkhūnaṃ, ākaṅkhamāno saṃgho, pāpikāya diṭṭhiyā appaṭinissage, ukkhepa­nīyakam­maṃ kareyya. (6)</p>
<p class="endsutta"> <a class="sc" id="320"></a><a class="ms" id="p_4V_320"></a>Pāpikāya diṭṭhiyā appaṭinissage ukkhepa­nīyakamme<br> ākaṅ­kha­māna­chakkaṃ niṭṭhitaṃ.</p>
<h3>7.4. Tecattā­līsa­vatta</h3>
<p><a class="sc" id="321"></a><a class="ms" id="p_4V_321"></a><a class="msdiv" id="msdiv70"></a>Pāpikāya diṭṭhiyā appaṭinissagge ukkhepa­nīyakam­maka­tena, bhikkhave, bhikkhunā sammā vattitabbaṃ. Tatrāyaṃ sammāvattanā—na upasam­pā­detab­baṃ, na nissayo dātabbo, na sāmaṇero upaṭṭhāpetabbo, na ­bhik­khu­novāda­ka­sam­muti sāditabbā, sammatenapi bhikkhuniyo na ovaditabbā. Yāya āpattiyā saṃghena, pāpikāya diṭṭhiyā appaṭinissagge, ukkhepa­nīyakam­maṃ kataṃ hoti sā āpatti na āpajjitabbā, aññā vā tādisikā, tato vā pāpiṭṭhatarā; kammaṃ na garahitabbaṃ, kammikā na garahitabbā … pe … na pakatattassa bhikkhuno uposatho ṭhapetabbo, na pavāraṇā ṭhapetabbā, na savacanīyaṃ kātabbaṃ, na anuvādo paṭṭhapetabbo, na okāso kāretabbo, na codetabbo, na sāretabbo, na bhikkhūhi sam­payo­jetab­ban”ti.</p>
<p class="endsutta"> <a class="sc" id="322"></a><a class="ms" id="p_4V_322"></a>Pāpikāya diṭṭhiyā appaṭinissagge ukkhepa­nīyakamme<br> tecattā­lī­sa­vattaṃ niṭṭhitaṃ.</p>
<p><a class="sc" id="323"></a><a class="ms" id="p_4V_323"></a><a class="msdiv" id="msdiv71"></a>Atha kho saṃgho ariṭṭhassa bhikkhuno gaddha­bādhi­pubbassa, pāpikāya diṭṭhiyā appaṭinissagge, ukkhepa­nīyakam­maṃ akāsi—asambhogaṃ saṃghena. So saṃghena, pāpikāya diṭṭhiyā appaṭinissagge, ukkhepa­nīyakam­makato vibbhami. Ye te bhikkhū appicchā … pe … te ujjhāyanti khiyyanti vipācenti—“kathañhi nāma ariṭṭho bhikkhu gaddha­bādhi­pubbo saṃghena, pāpikāya diṭṭhiyā appaṭinissagge, ukkhepa­nīyakam­makato vibbhamissatī”ti? Atha kho te bhikkhū bhagavato etamatthaṃ ārocesuṃ.</p>
<p><a class="sc" id="324"></a><a class="pts-vp-pi" id="pts-vp-pi2.28"></a><a class="ms" id="p_4V_324"></a>Atha kho bhagavā etasmiṃ nidāne etasmiṃ pakaraṇe bhikkhusaṃghaṃ sannipātāpetvā bhikkhū paṭipucchi—“saccaṃ kira, bhikkhave, ariṭṭho bhikkhu gaddha­bādhi­pubbo saṃghena, pāpikāya diṭṭhiyā appaṭinissagge, ukkhepa­nīyakam­makato <span class="var" title="vibbhamīti (bj, pts1, mr)" id="note56">vibbhamatī”ti</span>? “Saccaṃ, bhagavā”ti. Vigarahi buddho bhagavā—“ananucchavikaṃ … pe … kathañhi nāma so, bhikkhave, moghapuriso saṃghena, pāpikāya diṭṭhiyā appaṭinissagge, ukkhepa­nīyakam­makato vibbhamissati? Netaṃ, bhikkhave, appasannānaṃ vā pasādāya … pe … vigarahitvā … pe … dhammiṃ kathaṃ katvā bhikkhū āmantesi—“tena hi, bhikkhave, saṃgho, pāpikāya diṭṭhiyā appaṭinissagge, ukkhepa­nīyakam­maṃ paṭippas­sam­bhetu.</p>
<h3>7.5. Nappa­ṭippas­sam­bhetab­bate­cattā­līsaka</h3>
<p><a class="sc" id="325"></a><a class="ms" id="p_4V_325"></a><a class="msdiv" id="msdiv72"></a>Pañcahi, bhikkhave, aṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ nappa­ṭippas­sam­bhetab­baṃ. Upasampādeti, nissayaṃ deti, sāmaṇeraṃ upaṭṭhāpeti, ­bhik­khu­novāda­ka­sam­mutiṃ sādiyati, sammatopi bhikkhuniyo ovadati—imehi kho, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissage, ukkhepa­nīyakam­maṃ nappa­ṭippas­sam­bhetab­baṃ.</p>
<p><a class="sc" id="326"></a><a class="ms" id="p_4V_326"></a>Aparehipi, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ nappa­ṭippas­sam­bhetab­baṃ. Yāya āpattiyā saṃghena pāpikāya diṭṭhiyā appaṭinissagge ukkhepa­nīyakam­maṃ kataṃ hoti taṃ āpattiṃ āpajjati, aññaṃ vā tādisikaṃ, tato vā pāpiṭṭhataraṃ; kammaṃ garahati, kammike garahati—imehi kho, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ nappa­ṭippas­sam­bhetab­baṃ … pe ….</p>
<p><a class="sc" id="327"></a><a class="ms" id="p_4V_327"></a>Aṭṭhahi, bhikkhave, aṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ nappa­ṭippas­sam­bhetab­baṃ. Pakatattassa bhikkhuno uposathaṃ ṭhapeti, pavāraṇaṃ ṭhapeti, savacanīyaṃ karoti, anuvādaṃ paṭṭhapeti, okāsaṃ kāreti, codeti, sāreti, bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ nappa­ṭippas­sam­bhetab­baṃ.</p>
<p class="endsutta"> <a class="sc" id="328"></a><a class="ms" id="p_4V_328"></a>Pāpikāya diṭṭhiyā appaṭinissagge ukkhepa­nīyakamme<br> nappa­ṭippas­sam­bhetab­bate­cattā­līsakaṃ niṭṭhitaṃ.</p>
<h3>7.6. Paṭippas­sam­bhetab­bate­cattā­līsaka</h3>
<p><a class="sc" id="329"></a><a class="ms" id="p_4V_329"></a><a class="msdiv" id="msdiv73"></a>Pañcahi, bhikkhave, aṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ paṭippas­sam­bhetab­baṃ. Na upasampādeti, na nissayaṃ deti, na sāmaṇeraṃ upaṭṭhāpeti, na ­bhik­khu­novāda­ka­sam­mutiṃ sādiyati, sammatopi bhikkhuniyo na ovadati—imehi kho, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ paṭippas­sam­bhetab­baṃ.</p>
<p><a class="sc" id="330"></a><a class="ms" id="p_4V_330"></a>Aparehipi, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ paṭippas­sam­bhetab­baṃ. Yāya āpattiyā saṃghena, pāpikāya diṭṭhiyā appaṭinissagge, ukkhepa­nīyakam­maṃ kataṃ hoti taṃ āpattiṃ na āpajjati, aññaṃ vā tādisikaṃ, tato vā pāpiṭṭhataraṃ; kammaṃ na garahati, kammike na garahati—imehi kho, bhikkhave, pañcahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ paṭippas­sam­bhetab­baṃ … pe ….</p>
<p><a class="sc" id="331"></a><a class="ms" id="p_4V_331"></a>Aṭṭhahi, bhikkhave, aṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ paṭippas­sam­bhetab­baṃ. Na pakatattassa bhikkhuno uposathaṃ ṭhapeti, na pavāraṇaṃ ṭhapeti, na savacanīyaṃ karoti, na anuvādaṃ paṭṭhapeti, na okāsaṃ kāreti, na codeti, na sāreti, na bhikkhūhi sampayojeti—imehi kho, bhikkhave, aṭṭhahaṅgehi samannāgatassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ paṭippas­sam­bhetab­baṃ.</p>
<p class="endsutta"> <a class="sc" id="332"></a><a class="ms" id="p_4V_332"></a>Pāpikāya diṭṭhiyā appaṭinissagge ukkhepa­nīyakamme<br> paṭippas­sam­bhetab­bate­cattā­līsakaṃ niṭṭhitaṃ.</p>
<p><a class="sc" id="333"></a><a class="ms" id="p_4V_333"></a><a class="msdiv" id="msdiv74"></a>Evañca pana, bhikkhave, paṭippas­sam­bhetab­baṃ. Tena, bhikkhave, pāpikāya diṭṭhiyā appaṭinissagge, ukkhepa­nīyakam­maka­tena bhikkhunā saṃghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā evamassa vacanīyo—‘ahaṃ, bhante, saṃghena, pāpikāya diṭṭhiyā appaṭinissagge, ukkhepa­nīyakam­makato sammā vattāmi, lomaṃ pātemi, netthāraṃ vattāmi, pāpikāya diṭṭhiyā appaṭinissagge, ukkhepanīyassa kammassa paṭippas­sad­dhiṃ yācāmī’ti. Dutiyampi yācitabbā. Tatiyampi yācitabbā. Byattena bhikkhunā paṭibalena saṃgho ñāpetabbo—</p>
<p><a class="sc" id="334"></a><a class="ms" id="p_4V_334"></a>‘Suṇātu me, bhante, saṃgho. Ayaṃ itthannāmo bhikkhu saṃghena, pāpikāya diṭṭhiyā appaṭinissagge, ukkhepa­nīyakam­makato sammā vattati, lomaṃ pāteti, netthāraṃ vattati, pāpikāya diṭṭhiyā appaṭinissagge, ukkhepanīyassa kammassa paṭippas­sad­dhiṃ yācati. Yadi saṃghassa pattakallaṃ, saṃgho itthannāmassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ paṭippas­sam­bheyya. Esā ñatti.</p>
<p><a class="sc" id="335"></a><a class="ms" id="p_4V_335"></a>Suṇātu me, bhante, saṃgho. Ayaṃ itthannāmo bhikkhu saṃghena, pāpikāya diṭṭhiyā appaṭinissagge, ukkhepa­nīyakam­makato sammā vattati, lomaṃ pāteti, netthāraṃ vattati, pāpikāya diṭṭhiyā appaṭinissagge, ukkhepanīyassa kammassa paṭippas­sad­dhiṃ yācati. Saṃgho itthannāmassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ paṭippas­sam­bheti. Yassāyasmato khamati itthannāmassa bhikkhuno, pāpikāya diṭṭhiyā appaṭinissagge, ukkhepanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="336"></a><a class="ms" id="p_4V_336"></a>Dutiyampi etamatthaṃ vadāmi … pe … tatiyampi etamatthaṃ vadāmi—suṇātu me, bhante, saṃgho. Ayaṃ itthannāmo bhikkhu saṃghena, pāpikāya diṭṭhiyā appaṭinissagge, ukkhepa­nīyakam­makato sammā vattati, lomaṃ pāteti, netthāraṃ vattati, pāpikāya diṭṭhiyā appaṭinissagge ukkhepanīyassa kammassa paṭippas­sad­dhiṃ yācati. Saṃgho itthannāmassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ paṭippas­sam­bheti. Yassāyasmato khamati itthannāmassa bhikkhuno, pāpikāya diṭṭhiyā appaṭinissagge, ukkhepanīyassa kammassa paṭippassaddhi, so tuṇhassa; yassa nakkhamati, so bhāseyya.</p>
<p><a class="sc" id="337"></a><a class="ms" id="p_4V_337"></a>Paṭippas­sad­dhaṃ saṃghena itthannāmassa bhikkhuno, pāpikāya diṭṭhiyā appaṭinissagge, ukkhepa­nīyakam­maṃ. Khamati saṃghassa, tasmā tuṇhī, evametaṃ dhārayāmī’”ti.</p>
<p class="endsutta"> <a class="sc" id="338"></a><a class="ms" id="p_4V_338"></a>Pāpikāya diṭṭhiyā appaṭinissagge ukkhepa­nīyakam­maṃ niṭṭhitaṃ sattamaṃ.<br> Kammak­khan­dhako paṭhamo.<br> Imamhi khandhake vatthū satta.</p>
<p class="endsection summary"> <a class="sc" id="339"></a><a class="ms" id="p_4V_339"></a>Tassuddānaṃ</p>
<blockquote class="uddanagatha">
<p><a class="sc" id="340"></a><a class="ms" id="p_4V_340"></a>Paṇḍulohitakā bhikkhū,<br> sayaṃ bhaṇḍanakārakā;<br> Tādise upasaṅkamma,<br> ussahiṃsu ca bhaṇḍane.</p>
<p><a class="sc" id="341"></a><a class="ms" id="p_4V_341"></a><span class="var" title="anuppannāni jāyanti (bj, s1-3)" id="note58">Anuppannāpi jāyanti</span>,<br> <span class="var" title="uppannāni ca vaḍḍhare (bj) | uppannāpi pavaḍḍhanti (pts1, mr)" id="note59">uppannānipi vaḍḍhare</span>;<br> Appicchā pesalā bhikkhū,<br> ujjhāyanti <span class="var" title="parisato (bj) | parassato (si) | parīsato (s1-3) | padassako (pts1)" id="note60">padassato</span>.</p>
<p><a class="sc" id="342"></a><a class="ms" id="p_4V_342"></a>Sad­dhammaṭ­ṭhitiko buddho,<br> sayambhū aggapuggalo;<br> Āṇāpesi tajjanīya,<br> kammaṃ sāvatthiyaṃ jino.</p>
<p><a class="sc" id="343"></a><a class="ms" id="p_4V_343"></a>Asam­mukhāp­paṭi­pucchāp-<br> paṭiññāya katañca yaṃ;<br> Anāpatti adesane,<br> desitāya katañca yaṃ.</p>
<p><a class="sc" id="344"></a><a class="ms" id="p_4V_344"></a>Acodetvā asāretvā,<br> anāropetvā ca yaṃ kataṃ;<br> Asammukhā adhammena,<br> <span class="var" title="vaggenāpi ca (s1-3)" id="note61">vaggena cāpi</span> yaṃ kataṃ.</p>
<p><a class="sc" id="345"></a><a class="ms" id="p_4V_345"></a>Appaṭipucchā adhammena,<br> puna <span class="var" title="vaggenāpi ca (s1-3)" id="note62">vaggena</span> yaṃ kataṃ;<br> Appaṭiññāya adhammena,<br> <span class="var" title="vaggenāpi ca (s1-3)" id="note63">vaggena cāpi</span> yaṃ kataṃ.</p>
<p><a class="sc" id="346"></a><a class="ms" id="p_4V_346"></a><span class="var" title="anāpattiyā (s1-3)" id="note64">Anāpatti</span> adhammena,<br> <span class="var" title="vaggenāpi ca (s1-3)" id="note65">vaggena cāpi</span> yaṃ kataṃ;<br> Ade­sa­nāgā­mi­niyā,<br> adham­ma­vagga­meva ca.</p>
<p><a class="sc" id="347"></a><a class="pts-vp-pi" id="pts-vp-pi2.29"></a><a class="ms" id="p_4V_347"></a>Desitāya adhammena,<br> vaggenāpi tatheva ca;<br> Acodetvā adhammena,<br> vaggenāpi tatheva ca.</p>
<p><a class="sc" id="348"></a><a class="ms" id="p_4V_348"></a>Asāretvā adhammena,<br> vaggenāpi tatheva ca;<br> Anāropetvā adhammena,<br> vaggenāpi tatheva ca.</p>
<p><a class="sc" id="349"></a><a class="ms" id="p_4V_349"></a>Kaṇ­ha­vāra­na­yeneva,<br> sukkavāraṃ vijāniyā;<br> Saṃgho ākaṅkhamāno ca,<br> yassa tajjanīyaṃ kare.</p>
<p><a class="sc" id="350"></a><a class="ms" id="p_4V_350"></a>Bhaṇḍanaṃ bālo saṃsaṭṭho,<br> adhisīle ajjhācāre;<br> Ati­diṭṭhi­vi­pan­nassa,<br> saṃgho tajjanīyaṃ kare.</p>
<p><a class="sc" id="351"></a><a class="ms" id="p_4V_351"></a>Bud­dha­dham­massa saṃghassa,<br> avaṇṇaṃ yo ca bhāsati;<br> Tiṇṇannampi ca bhikkhūnaṃ,<br> saṃgho tajjaniyaṃ kare.</p>
<p><a class="sc" id="352"></a><a class="ms" id="p_4V_352"></a>Bhaṇḍanaṃ kārako eko,<br> bālo ­saṃsag­ga­nissito;<br> Adhisīle ajjhācāre,<br> tatheva atidiṭṭhiyā.</p>
<p><a class="sc" id="353"></a><a class="ms" id="p_4V_353"></a>Bud­dha­dham­massa saṃghassa,<br> avaṇṇaṃ yo ca bhāsati;<br> Tajja­nī­ya­kamma­kato,<br> evaṃ sammānuvattanā.</p>
<p><a class="sc" id="354"></a><a class="ms" id="p_4V_354"></a>Upasam­pada­nissayā,<br> sāmaṇeraṃ upaṭṭhanā;<br> Ovāda­samma­tenāpi,<br> na kare tajjanīkato.</p>
<p><a class="sc" id="355"></a><a class="ms" id="p_4V_355"></a>Nāpajje tañca āpattiṃ,<br> tādisañca tato paraṃ;<br> Kammañca kammike cāpi,<br> na garahe tathāvidho.</p>
<p><a class="sc" id="356"></a><a class="ms" id="p_4V_356"></a>Uposathaṃ pavāraṇaṃ,<br> pakatattassa naṭṭhape;<br> <span class="var" title="na savacanīyaṃ (s1-3) | savacani (pts1)" id="note66">Savacaniṃ</span> anuvādo,<br> okāso codanena ca.</p>
<p><a class="sc" id="357"></a><a class="ms" id="p_4V_357"></a>Sāraṇaṃ sampayogañca,<br> na kareyya tathāvidho;<br> Upasam­pada­nissayā,<br> sāmaṇeraṃ upaṭṭhanā.</p>
<p><a class="sc" id="358"></a><a class="ms" id="p_4V_358"></a>Ovāda­samma­tenāpi,<br> <span class="var" title="pavaṅgehi (bj) | pañcaaṅgo (pts1, mr)" id="note67">pañcahaṅgehi</span> na sammati;<br> Tañcāpajjati āpattiṃ,<br> tādisañca tato paraṃ.</p>
<p><a class="sc" id="359"></a><a class="ms" id="p_4V_359"></a>Kammañca kammike cāpi,<br> garahanto na sammati;<br> Uposathaṃ pavāraṇaṃ,<br> savacanīyā ca novādo.</p>
<p><a class="sc" id="360"></a><a class="ms" id="p_4V_360"></a>Okāso codanañceva,<br> sāraṇā sampayojanā;<br> Imehaṭṭhaṅgehi yo yutto,<br> tajja­nā­nupa­sammati.</p>
<p><a class="sc" id="361"></a><a class="ms" id="p_4V_361"></a>Kaṇ­ha­vāra­na­yeneva,<br> sukkavāraṃ vijāniyā;<br> Bālo āpattibahulo,<br> saṃsaṭṭhopi ca seyyaso.</p>
<p><a class="sc" id="362"></a><a class="ms" id="p_4V_362"></a>Niyassakammaṃ sambuddho,<br> āṇāpesi mahāmuni;<br> Kīṭāgirismiṃ dve bhikkhū,<br> assaji­pu­nabba­sukā.</p>
<p><a class="sc" id="363"></a><a class="ms" id="p_4V_363"></a>Anācārañca vividhaṃ,<br> ācariṃsu asaññatā;<br> Pabbājanīyaṃ sambuddho,<br> kammaṃ sāvatthiyaṃ jino;<br> Macchikāsaṇḍe sudhammo,<br> cittassāvāsiko ahu.</p>
<p><a class="sc" id="364"></a><a class="ms" id="p_4V_364"></a>Jātivādena khuṃseti,<br> sudhammo cittupāsakaṃ;<br> Paṭi­sāraṇī­ya­kammaṃ,<br> āṇāpesi tathāgato.</p>
<p><a class="sc" id="365"></a><a class="pts-vp-pi" id="pts-vp-pi2.30"></a><a class="ms" id="p_4V_365"></a>Kosambiyaṃ channaṃ bhikkhuṃ,<br> ­Nicchan­tā­pattiṃ passituṃ;<br> Adassane ukkhipituṃ,<br> Āṇāpesi jinuttamo.</p>
<p><a class="sc" id="366"></a><a class="ms" id="p_4V_366"></a>Channo taṃyeva āpattiṃ,<br> paṭikātuṃ na icchati;<br> Ukkhepa­nāp­paṭikamme,<br> āṇāpesi vināyako.</p>
<p><a class="sc" id="367"></a><a class="ms" id="p_4V_367"></a>Pāpadiṭṭhi ariṭṭhassa,<br> āsi aññāṇanissitā;<br> <span class="var" title="diṭṭhi­appa­ṭi­nissagge (s1-3, pts1, mr)" id="note68">Diṭṭhi­yāppa­ṭi­nissagge</span>,<br> ukkhepaṃ jinabhāsitaṃ.</p>
<p><a class="sc" id="368"></a><a class="ms" id="p_4V_368"></a>Niyassakammaṃ <span class="var" title="pabbājaṃ (bj, pts1, mr)" id="note69">pabbajjaṃ</span>,<br> tatheva paṭisāraṇī;<br> Adassa­nāp­paṭikamme,<br> anissagge ca diṭṭhiyā.</p>
<p><a class="sc" id="369"></a><a class="ms" id="p_4V_369"></a>Davānā­cārūpa­ghāti,<br> micchā­ājīva­meva ca;<br> Pab­bājanī­ya­kammamhi,<br> atirekapadā ime.</p>
<p><a class="sc" id="370"></a><a class="ms" id="p_4V_370"></a>Alābhāvaṇṇā dve pañca,<br> dve <span class="var" title="dve pañcakoti nāmako (pts1, mr)" id="note70">pañcakāti nāmakā</span>;<br> Paṭi­sāraṇī­ya­kammamhi,<br> atirekapadā ime.</p>
<p><a class="sc" id="371"></a><a class="ms" id="p_4V_371"></a>Tajjanīyaṃ niyassañca,<br> duve <span class="var" title="kammesu sadisaṃ (pts1, mr)" id="note71">kammāpi sādisā</span>;<br> <span class="var" title="pabbajaṃ (bj) | pabbājā (pts1, mr)" id="note72">Pabbajjā</span> <span class="var" title="paṭisārīnaṃ (bj) | paṭisāri ca (s1-3, pts1)" id="note73">paṭisārī ca</span>,<br> atthi padātirittatā.</p>
<p><a class="sc" id="372"></a><a class="ms" id="p_4V_372"></a>Tayo ukkhepanā kammā,<br> sadisā te vibhattito;<br> Tajja­nī­ya­na­yenāpi,<br> sesakammaṃ vijāniyāti.</p>
</blockquote>
<p class="endsection"> <a class="sc" id="373"></a><a class="ms" id="p_4V_373"></a>Kammak­khan­dhako niṭṭhito.</p>
</article>
<aside id="metaarea">
<p>Pali text from the Mahāsaṅgīti Tipiṭaka Buddhavasse 2500: World Tipiṭaka Edition in Roman Script. Edited and published by The M.L. Maniratana Bunnag Dhamma Society Fund, 2005. Based on the digital edition of the Chaṭṭha Saṅgāyana published by the Vipassana Research Institute, with corrections and proofreading by the Dhamma Society.</p>
<p>Prepared for SuttaCentral by <span class="editor">Blake Walshe</span> and <span class="editor">Bhikkhu Sujato</span>.</p></aside>
</section>
</div>
</body>
</html>