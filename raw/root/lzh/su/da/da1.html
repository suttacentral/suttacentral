<!doctype html><html><head><meta charset="utf8"><title></title></head><body><div id="text" lang="lzh"><section class="sutta" id="da1">
<article>
<div class="xu">
<h2>長阿含經序</h2>
<a class="t" id="t0001a01"></a> <a class="t" id="t0001a02"></a> <a class="t" id="t0001a03"></a> <a class="t" id="t0001a04"></a>
<p><span class="t-byline">長安釋僧肇述</span></p>
<a class="t" id="t0001a05"></a>
<p><a class="t-linehead" id="t-linehead0001a05"></a>夫宗極絕於稱謂，賢聖以之沖默；玄旨非言 <a class="t" id="t0001a06"></a>不傳，釋迦所以致教。是以如來出世，大教 <a class="t" id="t0001a07"></a>有三：約身口，則防之以禁律；明善惡，則導之 <a class="t" id="t0001a08"></a>以契經；演幽微，則辨之以法相。然則三藏 <a class="t" id="t0001a09"></a>之作也，本於殊應，會之有宗，則異途同趣矣。</p>
<a class="t" id="t0001a10"></a>
<p><a class="t-linehead" id="t-linehead0001a10"></a>禁律，律藏也，四分十誦。法相，阿毗曇藏也，四 <a class="t" id="t0001a11"></a>分五誦。契經，四阿含藏也：《增一阿含》四分八 <a class="t" id="t0001a12"></a>誦，《中阿含》四分五誦，《雜阿含》四分十誦，此《長 <a class="t" id="t0001a13"></a>阿含》四分四誦，合三十經以為一部。</p>
<p><a class="t-linehead" id="t-linehead0001a13"></a>阿含，秦 <a class="t" id="t0001a14"></a>言法歸。法歸者，蓋是萬善之淵府，總持之林 <a class="t" id="t0001a15"></a>苑。其為典也，淵博弘富，韞而彌廣；明宣禍 <a class="t" id="t0001a16"></a>福賢愚之迹，剖判真偽異齊之原，歷記古 <a class="t" id="t0001a17"></a>今成敗之數，墟域二儀品物之倫。道無不由， <a class="t" id="t0001a18"></a>法無不在，譬彼巨海，百川所歸，故以法歸為 <a class="t" id="t0001a19"></a>名。開析修途，所記長遠，故以長為目。翫 <a class="t" id="t0001a20"></a>茲典者，長迷頓曉。邪正難辨，顯如晝夜；報 <a class="t" id="t0001a21"></a>應冥昧，照若影響；劫數雖遼，近猶朝夕；六合 <a class="t" id="t0001a22"></a>雖曠，現若目前。斯可謂朗大明於幽室，惠五 <a class="t" id="t0001a23"></a>目於眾瞽，不闚戶牖，而智無不周矣。</p>
<p><a class="t-linehead" id="t-linehead0001a23"></a>大秦天 <a class="t" id="t0001a24"></a>王，滌除玄覽，高韻獨邁，恬智交養，道世俱 <a class="t" id="t0001a25"></a>濟，每懼微言翳於殊俗。以右將軍使者司隸 <a class="t" id="t0001a26"></a>校尉晉公姚爽，質直清柔，玄心超詣，尊尚大 <a class="t" id="t0001a27"></a>法，妙悟自然，上特留懷，每任以法事。以弘始 <a class="t" id="t0001a28"></a>十二年歲次上章閹茂，請罽賓三藏沙門佛 <a class="t" id="t0001a29"></a>陀耶舍出律藏一分四十五卷，十四年訖。 <a class="t" id="t0001b01"></a>十五年歲次昭陽赤奮若，出此《長阿含》訖。 <a class="t" id="t0001b02"></a>涼州沙門佛 <span class="corr" title="[忘&gt;念]">念</span> 為譯，秦國道士道含筆受。時， <a class="t" id="t0001b03"></a>集京夏名勝沙門，於第校定，恭承法言，敬受 <a class="t" id="t0001b04"></a>無差，蠲華崇朴，務存聖旨。余以嘉遇猥參聽 <a class="t" id="t0001b05"></a>次，雖無翼善之功，而預親承之末，故略記時 <a class="t" id="t0001b06"></a>事，以示來賢焉。</p>
</div>
<a class="t" id="t0001b07"></a> <a class="t" id="t0001b08"></a>
<div class="mirror hgroup">
<p class="division"><span class="mirror-left latin">Dīrghāgama</span> <span class="mirror-right">長阿含經</span></p>
<p class="mirror-row"><span class="mirror-left latin">Chapter 1</span> <span class="mirror-right">第一分</span></p>
<h1 class="mirror-row">
<span class="mirror-left latin">1</span> <span class="mirror-right">（一）初大本經</span>
</h1>
<a class="t" id="t0001b12"></a>
</div>
<p class="suttainfo"><span class="t-juanname">佛說長阿含經卷第一</span><br>
<a class="t" id="t0001b09"></a> <a class="t" id="t0001b10"></a> <span class="t-byline">後秦弘始年佛陀耶舍共竺佛念譯</span></p>
<a class="t" id="t0001b11"></a>
<p><a class="t-linehead" id="t-linehead0001b12"></a>如是我聞：</p>
<p>一時，佛在舍衛國祇樹花林 <a class="t" id="t0001b13"></a>窟，與大比丘眾千二百五十人俱。</p>
<p><a class="t-linehead" id="t-linehead0001b13"></a>時，諸比丘 <a class="t" id="t0001b14"></a>於乞食後集花林堂，各共議言：「諸賢比丘！ <a class="t" id="t0001b15"></a>唯無上尊為最奇特，神通遠達，威力弘大， <a class="t" id="t0001b16"></a>乃知過去無數諸佛，入於涅槃，斷諸結使， <a class="t" id="t0001b17"></a>消滅戱論。又知彼佛劫數多少，名號、姓字， <a class="t" id="t0001b18"></a>所生種族，其所飲食，壽命脩短，所更苦樂。 <a class="t" id="t0001b19"></a>又知彼佛有如是戒，有如是法，有如是慧， <a class="t" id="t0001b20"></a>有如是解，有如是住。云何，諸賢！如來為善 <a class="t" id="t0001b21"></a>別法性，知如是事，為諸天來語，乃知此事？」</p>
<a class="t" id="t0001b22"></a>
<p><a class="t-linehead" id="t-linehead0001b22"></a>爾時，世尊在閑靜處，天耳清淨，聞諸比丘 <a class="t" id="t0001b23"></a>作如是議，即從座起，詣花林堂，就座而 <a class="t" id="t0001b24"></a>坐。</p>
<p><a class="t-linehead" id="t-linehead0001b24"></a>爾時，世尊知而故問，謂：「諸比丘！汝等集 <a class="t" id="t0001b25"></a>此，何所語議？」時，諸比丘具以事答。</p>
<p><a class="t-linehead" id="t-linehead0001b25"></a>爾時，世 <a class="t" id="t0001b26"></a>尊告諸比丘：「善哉！善哉！汝等以平等信，出 <a class="t" id="t0001b27"></a>家修道，諸所應行，凡有二業：一曰賢聖講法， <a class="t" id="t0001b28"></a>二曰賢聖默然。汝等所論，正應如是。如來 <a class="t" id="t0001b29"></a>神通，威力弘大，盡知過去無數劫事，以能 <a class="t" id="t0001c01"></a>善解法性故知，亦以諸天來語故知。」佛時 <a class="t" id="t0001c02"></a>頌曰：</p>
<a class="t" id="t0001c03"></a>
<blockquote class="gatha">
<p>「比丘集法堂，　　講說賢聖論； <a class="t" id="t0001c04"></a><br>
如來處靜室，　　天耳盡聞知。 <a class="t" id="t0001c05"></a><br>
佛日光普照，　　分別法界義； <a class="t" id="t0001c06"></a><br>
亦知過去事，　　三佛般泥洹。 <a class="t" id="t0001c07"></a><br>
名號、姓、種族，　　受生分亦知； <a class="t" id="t0001c08"></a><br>
隨彼之處所，　　淨眼皆記之。 <a class="t" id="t0001c09"></a><br>
諸天大威力，　　容貌甚端嚴； <a class="t" id="t0001c10"></a><br>
亦來啟告我，　　三佛般泥洹。 <a class="t" id="t0001c11"></a><br>
記生、名號、姓，　　哀鸞音盡知； <a class="t" id="t0001c12"></a><br>
無上天人尊，　　記於過去佛。」</p>
</blockquote>
<a class="t" id="t0001c13"></a>
<p><a class="t-linehead" id="t-linehead0001c13"></a>又告諸比丘：「汝等欲聞如來識宿命智，知 <a class="t" id="t0001c14"></a>於過去諸佛因緣不？我當說之。」</p>
<p><a class="t-linehead" id="t-linehead0001c14"></a>時，諸比丘 <a class="t" id="t0001c15"></a>白言：「世尊！今正是時，願樂欲聞。善哉！世尊！ <a class="t" id="t0001c16"></a>以時講說，當奉行之。」</p>
<p><a class="t-linehead" id="t-linehead0001c16"></a>佛告諸比丘：「諦聽！諦 <a class="t" id="t0001c17"></a>聽！善思念之，吾當為汝分別解說。」時，諸比 <a class="t" id="t0001c18"></a>丘受教而聽。</p>
<a class="t" id="t0001c19"></a>
<p><a class="t-linehead" id="t-linehead0001c19"></a>佛告諸比丘：「過去九十一劫，時，世有佛名 <a class="t" id="t0001c20"></a>毘婆尸如來、至真，出現于世。復次，比丘！過 <a class="t" id="t0001c21"></a>去三十一劫，有佛名尸棄如來、至真，出現 <a class="t" id="t0001c22"></a>於世。復次，比丘！即彼三十一劫中，有佛名 <a class="t" id="t0001c23"></a>毘舍婆如來、至真，出現於世。復次，比丘！此 <a class="t" id="t0001c24"></a>賢劫中有佛名拘樓孫，又名拘那含，又 <a class="t" id="t0001c25"></a>名迦葉。我今亦於賢劫中成最正覺。」佛 <a class="t" id="t0001c26"></a>時頌曰：</p>
<a class="t" id="t0001c27"></a>
<blockquote class="gatha">
<p>「過九十一劫，　　有毘婆尸佛； <a class="t" id="t0001c28"></a><br>
次三十一劫，　　有佛名尸棄； <a class="t" id="t0001c29"></a><br>
即於彼劫中，　　毘舍如來出。 <a class="t" id="t0002a01"></a><br>
今此賢劫中，　　無數那維歲； <a class="t" id="t0002a02"></a><br>
有四大仙人，　　愍眾生故出： <a class="t" id="t0002a03"></a><br>
拘樓孫、那含、　　迦葉、釋迦文。</p>
</blockquote>
<a class="t" id="t0002a04"></a>
<p><a class="t-linehead" id="t-linehead0002a04"></a>「汝等當知，毘婆尸佛時，人壽八萬歲。尸棄佛 <a class="t" id="t0002a05"></a>時，人壽七萬歲。毘舍婆佛時，人壽六萬歲。拘 <a class="t" id="t0002a06"></a>樓孫佛時，人壽四萬歲。拘那含佛時，人壽三 <a class="t" id="t0002a07"></a>萬歲。迦葉佛時，人壽二萬歲。我今出世，人壽 <a class="t" id="t0002a08"></a>百歲，少出多減。」佛時頌曰：</p>
<a class="t" id="t0002a09"></a>
<blockquote class="gatha">
<p>「毘婆尸時人，　　壽八萬四千； <a class="t" id="t0002a10"></a><br>
尸棄佛時人，　　壽命七萬歲； <a class="t" id="t0002a11"></a><br>
毘舍婆時人，　　壽命六萬歲； <a class="t" id="t0002a12"></a><br>
拘樓孫時人，　　壽命四萬歲； <a class="t" id="t0002a13"></a><br>
拘那含時人，　　壽命三萬歲； <a class="t" id="t0002a14"></a><br>
迦葉佛時人，　　壽命二萬歲； <a class="t" id="t0002a15"></a><br>
如我今時人，　　壽命不過百。</p>
</blockquote>
<a class="t" id="t0002a16"></a>
<p><a class="t-linehead" id="t-linehead0002a16"></a>「毘婆尸佛，出剎利種，姓拘利若；尸棄佛、毘 <a class="t" id="t0002a17"></a>舍婆佛，種、姓亦爾。拘樓孫佛，出婆羅門種， <a class="t" id="t0002a18"></a>姓迦葉；拘那含佛、迦葉佛，種、姓亦爾。我今如 <a class="t" id="t0002a19"></a>來、至真，出剎利種，姓名曰瞿曇。」佛時頌曰：</p>
<a class="t" id="t0002a20"></a>
<blockquote class="gatha">
<p>「毘婆尸如來，　　尸棄、毘舍婆， <a class="t" id="t0002a21"></a><br>
此三等正覺，　　出拘利若姓。 <a class="t" id="t0002a22"></a><br>
自餘三如來，　　出于迦葉姓。 <a class="t" id="t0002a23"></a><br>
我今無上尊，　　導御諸眾生； <a class="t" id="t0002a24"></a><br>
天人中第一，　　勇猛姓瞿曇。 <a class="t" id="t0002a25"></a><br>
前三等正覺，　　出於剎利種； <a class="t" id="t0002a26"></a><br>
其後三如來，　　出婆羅門種； <a class="t" id="t0002a27"></a><br>
我今無上尊，　　勇猛出剎利。</p>
</blockquote>
<a class="t" id="t0002a28"></a>
<p><a class="t-linehead" id="t-linehead0002a28"></a>「毘婆尸佛坐波波羅樹下成最正覺，尸棄 <a class="t" id="t0002a29"></a>佛坐分陀利樹下成最正覺，毘舍婆佛 <a class="t" id="t0002b01"></a>坐娑羅樹下成最正覺，拘樓孫佛坐尸 <a class="t" id="t0002b02"></a>利沙樹下成最正覺，拘那含佛坐烏暫婆 <a class="t" id="t0002b03"></a>羅門樹下成最正覺，迦葉佛坐尼拘律樹 <a class="t" id="t0002b04"></a>下成最正覺。我今如來、至真，坐鉢多樹下 <a class="t" id="t0002b05"></a>成最正覺。」佛時頌曰：</p>
<a class="t" id="t0002b06"></a>
<blockquote class="gatha">
<p>「毘婆尸如來，　　往詣波羅樹； <a class="t" id="t0002b07"></a><br>
即於彼處所，　　得成最正覺。 <a class="t" id="t0002b08"></a><br>
尸棄分陀樹，　　成道滅有原。 <a class="t" id="t0002b09"></a><br>
毘舍婆如來，　　坐娑羅樹下； <a class="t" id="t0002b10"></a><br>
獲解脫知見，　　神足無所礙。 <a class="t" id="t0002b11"></a><br>
拘樓孫如來，　　坐尸利沙樹； <a class="t" id="t0002b12"></a><br>
一切智清淨，　　無染無所著。 <a class="t" id="t0002b13"></a><br>
拘那含牟尼，　　坐烏暫樹下； <a class="t" id="t0002b14"></a><br>
即於彼處所，　　滅諸貪憂惱。 <a class="t" id="t0002b15"></a><br>
迦葉如來坐，　　尼拘樓樹下； <a class="t" id="t0002b16"></a><br>
即於彼處所，　　除滅諸有本。 <a class="t" id="t0002b17"></a><br>
我今釋迦文，　　坐於鉢多樹。 <a class="t" id="t0002b18"></a><br>
如來十力尊，　　斷滅諸結使； <a class="t" id="t0002b19"></a><br>
摧伏眾魔怨，　　在眾演大明。 <a class="t" id="t0002b20"></a><br>
七佛精進力，　　放光滅闇冥； <a class="t" id="t0002b21"></a><br>
各各坐諸樹，　　於中成正覺。</p>
</blockquote>
<a class="t" id="t0002b22"></a>
<p><a class="t-linehead" id="t-linehead0002b22"></a>「毘婆尸如來三會說法，初會弟子有十六萬 <a class="t" id="t0002b23"></a>八千人，二會弟子有十萬人，三會弟子有 <a class="t" id="t0002b24"></a>八萬人。尸棄如來亦三會說法，初會弟子有 <a class="t" id="t0002b25"></a>十萬人，二會弟子有八萬人，三會弟子有 <a class="t" id="t0002b26"></a>七萬人。毘舍婆如來二會說法，初會弟子有 <a class="t" id="t0002b27"></a>七萬人，次會弟子有六萬人。拘樓孫如來一 <a class="t" id="t0002b28"></a>會說法，弟子四萬人。拘那含如來一會說法， <a class="t" id="t0002b29"></a>弟子三萬人。迦葉如來一會說法，弟子二萬 <a class="t" id="t0002c01"></a>人。我今一會說法，弟子千二百五十人。」佛時 <a class="t" id="t0002c02"></a>頌曰：</p>
<a class="t" id="t0002c03"></a>
<blockquote class="gatha">
<p>「毘婆尸名觀，　　智慧不可量； <a class="t" id="t0002c04"></a><br>
遍見無所畏，　　三會弟子眾。 <a class="t" id="t0002c05"></a><br>
尸棄光無動，　　能滅諸結使； <a class="t" id="t0002c06"></a><br>
無量大威德，　　無能測量者； <a class="t" id="t0002c07"></a><br>
彼佛亦三會，　　弟子普共集。 <a class="t" id="t0002c08"></a><br>
毘舍婆斷結，　　大仙人要集； <a class="t" id="t0002c09"></a><br>
名聞於諸方，　　妙法大名稱； <a class="t" id="t0002c10"></a><br>
二會弟子眾，　　普演深奧義。 <a class="t" id="t0002c11"></a><br>
拘樓孫一會，　　哀愍療諸苦； <a class="t" id="t0002c12"></a><br>
導師化眾生，　　一會弟子眾。 <a class="t" id="t0002c13"></a><br>
拘那含如來，　　無上亦如是； <a class="t" id="t0002c14"></a><br>
紫磨金色身，　　容貌悉具足； <a class="t" id="t0002c15"></a><br>
一會弟子眾，　　普演微妙法。 <a class="t" id="t0002c16"></a><br>
迦葉一一毛，　　一心無亂想； <a class="t" id="t0002c17"></a><br>
一語不煩重，　　一會弟子眾。 <a class="t" id="t0002c18"></a><br>
能仁意寂滅，　　釋種沙門上； <a class="t" id="t0002c19"></a><br>
天中天最尊，　　我一會弟子。 <a class="t" id="t0002c20"></a><br>
彼會我現義，　　演布清淨教； <a class="t" id="t0002c21"></a><br>
心常懷歡喜，　　漏盡盡後有。 <a class="t" id="t0002c22"></a><br>
毘婆、尸棄三，　　毘舍婆佛二， <a class="t" id="t0002c23"></a><br>
四佛各各一，　　仙人會演說。</p>
</blockquote>
<a class="t" id="t0002c24"></a>
<p><a class="t-linehead" id="t-linehead0002c24"></a>「時，毘婆尸佛有二弟子：一名騫茶，二名 <a class="t" id="t0002c25"></a>提舍，諸弟子中最為第一。尸棄佛有二弟 <a class="t" id="t0002c26"></a>子：一名阿毘浮，二名三婆婆，諸弟子中 <a class="t" id="t0002c27"></a>最為第一。毘舍婆佛有二弟子，一名扶 <a class="t" id="t0002c28"></a>遊，二名鬱多摩，諸弟子中最為第一。拘 <a class="t" id="t0002c29"></a>樓孫佛有二弟子，一名薩尼，二名毘樓， <a class="t" id="t0003a01"></a>諸弟子中最為第一。拘那含佛有二弟子： <a class="t" id="t0003a02"></a>一名舒槃那，二名鬱多樓，諸弟子中最為 <a class="t" id="t0003a03"></a>第一。迦葉佛有二弟子，一名提舍，二名 <a class="t" id="t0003a04"></a>婆羅婆，諸弟子中最為第一。今我二弟子， <a class="t" id="t0003a05"></a>一名舍利弗，二名目揵連，諸弟子中最 <a class="t" id="t0003a06"></a>為第一。」佛時頌曰：</p>
<a class="t" id="t0003a07"></a>
<blockquote class="gatha">
<p>「騫茶、提舍等，　　毗婆尸弟子； <a class="t" id="t0003a08"></a><br>
阿毗浮、三婆，　　尸棄佛弟子。 <a class="t" id="t0003a09"></a><br>
扶遊、鬱多摩，　　弟子中第一， <a class="t" id="t0003a10"></a><br>
二俱降魔怨，　　毗舍婆弟子。 <a class="t" id="t0003a11"></a><br>
薩 <span class="corr" title="[尸&gt;尼]">尼</span> 、毗樓等，　　拘樓孫弟子； <a class="t" id="t0003a12"></a><br>
舒槃、鬱多樓，　　拘那含弟子； <a class="t" id="t0003a13"></a><br>
提舍、婆羅婆，　　迦葉佛弟子； <a class="t" id="t0003a14"></a><br>
舍利弗、目連，　　是我第一子。</p>
</blockquote>
<a class="t" id="t0003a15"></a>
<p><a class="t-linehead" id="t-linehead0003a15"></a>「毗婆尸佛有執事弟子，名曰無憂。尸棄佛 <a class="t" id="t0003a16"></a>執事弟子，名曰忍行。毗舍婆佛有執事弟 <a class="t" id="t0003a17"></a>子，名曰寂滅。拘樓孫佛有執事弟子，名曰 <a class="t" id="t0003a18"></a>善覺。拘那含佛有執事弟子，名曰安和。 <a class="t" id="t0003a19"></a>迦葉佛有執事弟子，名曰善友。我執事弟 <a class="t" id="t0003a20"></a>子，名曰阿難。」佛時頌曰：</p>
<a class="t" id="t0003a21"></a>
<blockquote class="gatha">
<p>「無憂與忍行，　　寂滅及善覺， <a class="t" id="t0003a22"></a><br>
安和、善友等，　　阿難為第七。 <a class="t" id="t0003a23"></a><br>
此為佛侍者，　　具足諸義趣； <a class="t" id="t0003a24"></a><br>
晝夜無放逸，　　自利亦利他。 <a class="t" id="t0003a25"></a><br>
此七賢弟子，　　侍七佛左右； <a class="t" id="t0003a26"></a><br>
歡喜而供養，　　寂然歸滅度。</p>
</blockquote>
<a class="t" id="t0003a27"></a>
<p><a class="t-linehead" id="t-linehead0003a27"></a>「毗婆尸佛有子，名曰方膺。尸棄佛有子，名 <a class="t" id="t0003a28"></a>曰無量。毗舍婆佛有子，名曰妙覺。拘樓孫 <a class="t" id="t0003a29"></a>佛有子，名曰上勝。拘那含佛有子，名曰導 <a class="t" id="t0003b01"></a>師。迦葉佛有子，名曰集軍。今我有子，名 <a class="t" id="t0003b02"></a>曰羅睺羅。」佛時頌曰：</p>
<a class="t" id="t0003b03"></a>
<blockquote class="gatha">
<p>「方膺、無量子，　　妙覺及上勝， <a class="t" id="t0003b04"></a><br>
導師、集軍等，　　羅睺羅第七， <a class="t" id="t0003b05"></a><br>
此諸豪貴子，　　紹繼諸佛種； <a class="t" id="t0003b06"></a><br>
愛法好施惠，　　於聖法無畏。</p>
</blockquote>
<a class="t" id="t0003b07"></a>
<p><a class="t-linehead" id="t-linehead0003b07"></a>「毗婆尸佛父名槃頭，剎利王種，母名槃頭 <a class="t" id="t0003b08"></a>婆提，王所治城名曰槃頭婆提。」佛時頌曰：</p>
<a class="t" id="t0003b09"></a>
<blockquote class="gatha">
<p>「遍眼父槃頭，　　母槃頭婆提； <a class="t" id="t0003b10"></a><br>
槃頭婆提城，　　佛於中說法。</p>
</blockquote>
<a class="t" id="t0003b11"></a>
<p><a class="t-linehead" id="t-linehead0003b11"></a>「尸棄佛父名曰明相，剎利王種，母名光 <a class="t" id="t0003b12"></a>曜，王所治城名曰光相。」佛時頌曰：</p>
<a class="t" id="t0003b13"></a>
<blockquote class="gatha">
<p>「尸棄父明相，　　母名曰光曜， <a class="t" id="t0003b14"></a><br>
於明相城中，　　威德降外敵。</p>
</blockquote>
<a class="t" id="t0003b15"></a>
<p><a class="t-linehead" id="t-linehead0003b15"></a>「毗舍婆佛父名善燈，剎利王種，母名稱 <a class="t" id="t0003b16"></a>戒，王所治城名曰無喻。」佛時頌曰：</p>
<a class="t" id="t0003b17"></a>
<blockquote class="gatha">
<p>「毗舍婆佛父，　　善燈剎利種； <a class="t" id="t0003b18"></a><br>
母名曰稱戒，　　城名曰無喻。</p>
</blockquote>
<a class="t" id="t0003b19"></a>
<p><a class="t-linehead" id="t-linehead0003b19"></a>「拘樓孫佛父名祀得，婆羅門種，母名善 <a class="t" id="t0003b20"></a>枝，王名安和，隨王名故城名安和。」佛時 <a class="t" id="t0003b21"></a>頌曰：</p>
<a class="t" id="t0003b22"></a>
<blockquote class="gatha">
<p>「祀得婆羅門，　　母名曰善枝； <a class="t" id="t0003b23"></a><br>
王名曰安和，　　居在安和城。</p>
</blockquote>
<a class="t" id="t0003b24"></a>
<p><a class="t-linehead" id="t-linehead0003b24"></a>「拘那含佛父名大德，婆羅門種，母名善 <a class="t" id="t0003b25"></a>勝，是時王名清淨，隨王名故城名清淨。」 <a class="t" id="t0003b26"></a>佛時頌曰：</p>
<a class="t" id="t0003b27"></a>
<blockquote class="gatha">
<p>「大德婆羅門，　　母名曰善勝； <a class="t" id="t0003b28"></a><br>
王名曰清淨，　　居在清淨城。</p>
</blockquote>
<a class="t" id="t0003b29"></a>
<p><a class="t-linehead" id="t-linehead0003b29"></a>「迦葉佛父名曰梵德，婆羅門種，母名曰財 <a class="t" id="t0003c01"></a>主，時王名汲毗，王所治城名波羅 <span class="gaiji">［木＊奈］ <!--gaiji,,1[木*奈],2&#x3B88;,3--></span>。」佛 <a class="t" id="t0003c02"></a>時頌曰：</p>
<a class="t" id="t0003c03"></a>
<blockquote class="gatha">
<p>「梵德婆羅門，　　母名曰財主； <a class="t" id="t0003c04"></a><br>
時王名汲毗，　　在波羅 <span class="gaiji">［木＊奈］ <!--gaiji,,1[木*奈],2&#x3B88;,3--></span>城。</p>
</blockquote>
<a class="t" id="t0003c05"></a>
<p><a class="t-linehead" id="t-linehead0003c05"></a>「我父名淨飯，剎利王種，母名大清淨妙， <a class="t" id="t0003c06"></a>王所治城名迦毗羅衛。」佛時頌曰：</p>
<a class="t" id="t0003c07"></a>
<blockquote class="gatha">
<p>「父剎利淨飯，　　母名大清淨， <a class="t" id="t0003c08"></a><br>
土廣民豐饒，　　我從彼而生。</p>
</blockquote>
<a class="t" id="t0003c09"></a>
<p><a class="t-linehead" id="t-linehead0003c09"></a>「此是諸佛因緣、名號、種族、所出生處，何有智 <a class="t" id="t0003c10"></a>者聞此因緣而不歡喜，起愛樂心？」</p>
<p><a class="t-linehead" id="t-linehead0003c10"></a>爾時， <a class="t" id="t0003c11"></a>世尊告諸比丘：「吾今欲以宿命智說過去 <a class="t" id="t0003c12"></a>佛事，汝欲聞不？」</p>
<p><a class="t-linehead" id="t-linehead0003c12"></a>諸比丘對曰：「今正是時， <a class="t" id="t0003c13"></a>願樂欲聞！」</p>
<p><a class="t-linehead" id="t-linehead0003c13"></a>佛告諸比丘：「諦聽！諦聽！善思念 <a class="t" id="t0003c14"></a>之，吾當為汝分別解說。比丘！當知諸佛常 <a class="t" id="t0003c15"></a>法：毗婆尸菩薩從兜率天降神母胎，從 <a class="t" id="t0003c16"></a>右脇入，正念不亂。當於爾時，地為震動，放 <a class="t" id="t0003c17"></a>大光明，普照世界，日月所不及處皆蒙大 <a class="t" id="t0003c18"></a>明，幽冥眾生，各相覩見，知其所趣。時，此光明 <a class="t" id="t0003c19"></a>復照魔宮，諸天、釋、梵、沙門、婆羅門及餘眾生 <a class="t" id="t0003c20"></a>普蒙大明，諸天光明自然不現。」佛時頌曰：</p>
<a class="t" id="t0003c21"></a>
<blockquote class="gatha">
<p>「密雲聚虛空，　　電光照天下， <a class="t" id="t0003c22"></a><br>
毗婆尸降胎，　　光明照亦然； <a class="t" id="t0003c23"></a><br>
日月所不及，　　莫不蒙大明， <a class="t" id="t0003c24"></a><br>
處胎淨無穢，　　諸佛法皆然。</p>
</blockquote>
<a class="t" id="t0003c25"></a>
<p><a class="t-linehead" id="t-linehead0003c25"></a>「諸比丘！當知諸佛常法：毗婆尸菩薩在母 <a class="t" id="t0004a01"></a>胎時，專念不亂，有四天子，執戈矛侍護 <a class="t" id="t0004a02"></a>其人，人與非人不得侵嬈，此是常法。」 <a class="t" id="t0004a03"></a>佛時頌曰：</p>
<a class="t" id="t0004a04"></a>
<blockquote class="gatha">
<p>「四方四天子，　　有名稱威德， <a class="t" id="t0004a05"></a><br>
天帝釋所遣，　　善守護菩薩。 <a class="t" id="t0004a06"></a><br>
手常執戈矛，　　衛護不去離， <a class="t" id="t0004a07"></a><br>
人非人不嬈，　　此諸佛常法。 <a class="t" id="t0004a08"></a><br>
天神所擁護，　　如天女衛天， <a class="t" id="t0004a09"></a><br>
眷屬懷歡喜，　　此諸佛常法。」</p>
</blockquote>
<a class="t" id="t0004a10"></a>
<p><a class="t-linehead" id="t-linehead0004a10"></a>又告比丘：「諸佛常法：毗婆尸菩薩從兜率 <a class="t" id="t0004a11"></a>天降神母胎，專念不亂，母身安隱，無眾惱 <a class="t" id="t0004a12"></a>患，智慧增益。母自觀胎，見菩薩身諸根具 <a class="t" id="t0004a13"></a>足，如紫磨金，無有瑕穢。猶如有目之士 <a class="t" id="t0004a14"></a>觀淨琉璃，內外清徹，無眾障翳。諸比丘！ <a class="t" id="t0004a15"></a>此是諸佛常法。」爾時，世尊而說偈言：</p>
<a class="t" id="t0004a16"></a>
<blockquote class="gatha">
<p>「如淨琉璃珠，　　其明如日月； <a class="t" id="t0004a17"></a><br>
仁尊處母胎，　　其母無惱患。 <a class="t" id="t0004a18"></a><br>
智慧為增益，　　觀胎如金像； <a class="t" id="t0004a19"></a><br>
母懷妊安樂，　　此諸佛常法。」</p>
</blockquote>
<a class="t" id="t0004a20"></a>
<p><a class="t-linehead" id="t-linehead0004a20"></a>佛告比丘：「毗婆尸菩薩從兜率天降神母 <a class="t" id="t0004a21"></a>胎，專念不亂，母心清淨，無眾欲想，不為婬 <a class="t" id="t0004a22"></a>火之所燒然，此是諸佛常法。」爾時，世尊而說 <a class="t" id="t0004a23"></a>偈言：</p>
<a class="t" id="t0004a24"></a>
<blockquote class="gatha">
<p>「菩薩住母胎，　　天終天福成； <a class="t" id="t0004a25"></a><br>
其母心清淨，　　無有眾欲想。 <a class="t" id="t0004a26"></a><br>
捨離諸婬欲，　　不染不親近； <a class="t" id="t0004a27"></a><br>
不為欲火燃，　　諸佛母常淨。」</p>
</blockquote>
<a class="t" id="t0004a28"></a>
<p><a class="t-linehead" id="t-linehead0004a28"></a>佛告比丘：「諸佛常法：毗婆尸菩薩從兜率 <a class="t" id="t0004a29"></a>天降神母胎，專念不亂，其母奉持五戒，梵 <a class="t" id="t0004b01"></a>行清淨，篤信仁愛，諸善成就，安樂無畏，身壞 <a class="t" id="t0004b02"></a>命終，生忉利天，此是常法。」爾時，世尊而說 <a class="t" id="t0004b03"></a>偈言：</p>
<a class="t" id="t0004b04"></a>
<blockquote class="gatha">
<p>「持人中尊身，　　精進、戒具足， <a class="t" id="t0004b05"></a><br>
後必受天身，　　此緣名佛母。」</p>
</blockquote>
<a class="t" id="t0004b06"></a>
<p><a class="t-linehead" id="t-linehead0004b06"></a>佛告比丘：「諸佛常法：毗婆尸菩薩當其生 <a class="t" id="t0004b07"></a>時，從右脇出，地為震動，光明普照。始入胎 <a class="t" id="t0004b08"></a>時，闇冥之處，無不蒙明，此是常法。」爾時，世 <a class="t" id="t0004b09"></a>尊而說偈言：</p>
<a class="t" id="t0004b10"></a>
<blockquote class="gatha">
<p>「太子生地動，　　大光靡不照， <a class="t" id="t0004b11"></a><br>
此界及餘界，　　上下與諸方， <a class="t" id="t0004b12"></a><br>
放光施淨目，　　具足於天身， <a class="t" id="t0004b13"></a><br>
以歡喜淨音，　　轉稱菩薩名。」</p>
</blockquote>
<a class="t" id="t0004b14"></a>
<p><a class="t-linehead" id="t-linehead0004b14"></a>佛告比丘：「諸佛常法：毗婆尸菩薩當其生 <a class="t" id="t0004b15"></a>時，從右脇出，專念不亂。時，菩薩母手攀樹 <a class="t" id="t0004b16"></a>枝，不坐不臥。時，四天子手奉香水，於 <a class="t" id="t0004b17"></a>母前立言：『唯然，天母！今生聖子，勿懷憂慼。』 <a class="t" id="t0004b18"></a>此是常法。」爾時，世尊而說偈言：</p>
<a class="t" id="t0004b19"></a>
<blockquote class="gatha">
<p>「佛母不坐臥，　　住戒修梵行， <a class="t" id="t0004b20"></a><br>
生尊不懈怠，　　天人所奉侍。」</p>
</blockquote>
<a class="t" id="t0004b21"></a>
<p><a class="t-linehead" id="t-linehead0004b21"></a>佛告比丘：「諸佛常法：毗婆尸菩薩當其生 <a class="t" id="t0004b22"></a>時，從右脇出，專念不亂，其身清淨，不為穢 <a class="t" id="t0004b23"></a>惡之所汙染。猶如有目之士，以淨明珠 <a class="t" id="t0004b24"></a>投白繒上，兩不相汙，二俱淨故。菩薩出胎 <a class="t" id="t0004b25"></a>亦復如是，此是常法。」爾時，世尊而說偈言：</p>
<a class="t" id="t0004b26"></a>
<blockquote class="gatha">
<p>「猶如淨明珠，　　投繒不染汙； <a class="t" id="t0004b27"></a><br>
菩薩出胎時，　　清淨無染汙。」</p>
</blockquote>
<a class="t" id="t0004b28"></a>
<p><a class="t-linehead" id="t-linehead0004b28"></a>佛告比丘：「諸佛常法：毗婆尸菩薩當其生 <a class="t" id="t0004b29"></a>時，從右脇出，專念不亂。從右脇出，墮地行 <a class="t" id="t0004c01"></a>七步，無人扶侍，遍觀四方，舉手而言：『天 <a class="t" id="t0004c02"></a>上天下唯我為尊，要度眾生生老病死。』此 <a class="t" id="t0004c03"></a>是常法。」爾時，世尊而說偈言：</p>
<a class="t" id="t0004c04"></a>
<blockquote class="gatha">
<p>「猶如師子步，　　遍觀於四方； <a class="t" id="t0004c05"></a><br>
墮地行七步，　　人師子亦然。 <a class="t" id="t0004c06"></a><br>
又如大龍行，　　遍觀於四方； <a class="t" id="t0004c07"></a><br>
墮地行七步，　　人龍亦復然。 <a class="t" id="t0004c08"></a><br>
兩足尊生時，　　安行於七步； <a class="t" id="t0004c09"></a><br>
觀四方舉聲，　　當盡生死苦。 <a class="t" id="t0004c10"></a><br>
當其初生時，　　無等等與等， <a class="t" id="t0004c11"></a><br>
自觀生死本，　　此身最後邊。」</p>
</blockquote>
<a class="t" id="t0004c12"></a>
<p><a class="t-linehead" id="t-linehead0004c12"></a>佛告比丘：「諸佛常法：毗婆尸菩薩當其生 <a class="t" id="t0004c13"></a>時，從右脇出，專念不亂，二泉湧出一溫一 <a class="t" id="t0004c14"></a>冷，以供澡浴，此是常法。」爾時，世尊而說偈 <a class="t" id="t0004c15"></a>言：</p>
<a class="t" id="t0004c16"></a>
<blockquote class="gatha">
<p>「兩足尊生時，　　二泉自涌出； <a class="t" id="t0004c17"></a><br>
以供菩薩用，　　遍眼浴清淨。 <a class="t" id="t0004c18"></a><br>
二泉自涌出，　　其水甚清淨； <a class="t" id="t0004c19"></a><br>
一溫二清冷，　　以浴一切智。</p>
</blockquote>
<a class="t" id="t0004c20"></a>
<p><a class="t-linehead" id="t-linehead0004c20"></a>「太子初生，父王槃頭召集相師及諸道術，令 <a class="t" id="t0004c21"></a>觀太子，知其吉凶。時，諸相師受命而觀，即 <a class="t" id="t0004c22"></a>前披衣，見有具相，占曰：『有此相者，當趣 <a class="t" id="t0004c23"></a>二處，必然無疑。若在家者，當為轉輪聖王， <a class="t" id="t0004c24"></a>王四天下，四兵具足，以正法治，無有偏枉， <a class="t" id="t0004c25"></a>恩及天下，七寶自至，千子勇健，能伏外敵， <a class="t" id="t0004c26"></a>兵杖不用，天下太平；若出家學道，當成正 <a class="t" id="t0004c27"></a>覺，十號具足。』時，諸相師即白王言：『王所生 <a class="t" id="t0004c28"></a>子，有三十二相，當趣二處，必然無疑。在家 <a class="t" id="t0004c29"></a>當為轉輪聖王；若其出家，當成正覺，十號 <a class="t" id="t0005a01"></a>具足。』」佛時頌曰：</p>
<a class="t" id="t0005a02"></a>
<blockquote class="gatha">
<p>「百福太子生，　　相師之所記， <a class="t" id="t0005a03"></a><br>
如典記所載，　　趣二處無疑。 <a class="t" id="t0005a04"></a><br>
若其樂家者，　　當為轉輪王， <a class="t" id="t0005a05"></a><br>
七寶難可獲，　　為王寶自至。 <a class="t" id="t0005a06"></a><br>
真金千輻具，　　周匝金輞持， <a class="t" id="t0005a07"></a><br>
轉能飛遍行，　　故名為天輪。 <a class="t" id="t0005a08"></a><br>
善調七牙住，　　高廣白如雪， <a class="t" id="t0005a09"></a><br>
能善飛虛空，　　名第二象寶。 <a class="t" id="t0005a10"></a><br>
馬行周天下，　　朝去暮還食， <a class="t" id="t0005a11"></a><br>
朱髦孔雀咽，　　名為第三寶。 <a class="t" id="t0005a12"></a><br>
清淨琉璃珠，　　光照一由旬， <a class="t" id="t0005a13"></a><br>
照夜明如晝，　　名為第四寶。 <a class="t" id="t0005a14"></a><br>
色聲香味觸，　　無有與等者， <a class="t" id="t0005a15"></a><br>
諸女中第一，　　名為第五寶。 <a class="t" id="t0005a16"></a><br>
獻王琉璃寶，　　珠玉及眾珍， <a class="t" id="t0005a17"></a><br>
歡喜而貢奉，　　名為第六寶。 <a class="t" id="t0005a18"></a><br>
如轉輪王念，　　軍眾速來去， <a class="t" id="t0005a19"></a><br>
健疾如王意，　　名為第七寶。 <a class="t" id="t0005a20"></a><br>
此名為七寶，　　輪、象、馬純白， <a class="t" id="t0005a21"></a><br>
居士、珠、女寶，　　典兵寶為七。 <a class="t" id="t0005a22"></a><br>
觀此無有厭，　　五欲自娛樂， <a class="t" id="t0005a23"></a><br>
如象斷 <span class="gaiji">羈 <!--gaiji,羈,1[革*奇],2&#x4A6D;,3--></span>靽，　　出家成正覺。 <a class="t" id="t0005a24"></a><br>
王有如是子，　　二足人中尊， <a class="t" id="t0005a25"></a><br>
處世轉法輪，　　道成無懈怠。</p>
</blockquote>
<a class="t" id="t0005a26"></a>
<p><a class="t-linehead" id="t-linehead0005a26"></a>「是時，父王慇懃再三，重問相師：『汝等更觀太 <a class="t" id="t0005a27"></a>子三十二相，斯名何等？』時諸相師即披太子 <a class="t" id="t0005a28"></a>衣，說三十二相：『一者足安平，足下平滿，蹈 <a class="t" id="t0005a29"></a>地安隱。二者足下相輪，千輻成就，光光相照。 <a class="t" id="t0005b01"></a>三者手足網縵，猶如鵝王。四者手足柔軟，猶 <a class="t" id="t0005b02"></a>如天衣。五者手足指纖，長無能及者。六者 <a class="t" id="t0005b03"></a>足跟充滿，觀視無厭。七者鹿膞腸，上下 <span class="gaiji">傭 <!--gaiji,傭,1[月*庸],2&#x267DB;,3--></span> <a class="t" id="t0005b04"></a>直。八者鈎鎻骨，骨節相鈎，猶如鎻連。九者 <a class="t" id="t0005b05"></a>陰馬藏。十者平立垂手過膝。十一、一一孔 <a class="t" id="t0005b06"></a>一毛生，其毛右旋，紺琉璃色。十二、毛生右 <a class="t" id="t0005b07"></a>旋，紺色仰靡。十三、身黃金色。十四、皮膚細軟， <a class="t" id="t0005b08"></a>不受塵穢。十五、兩肩齊亭，充滿圓好。十六、 <a class="t" id="t0005b09"></a>胸有萬字。十七、身長倍人。十八、七處平滿。 <a class="t" id="t0005b10"></a>十九、身長廣等，如尼拘盧樹。二十、頰車如 <a class="t" id="t0005b11"></a>師子。二十一、胸膺方整如師子。二十二、口四 <a class="t" id="t0005b12"></a>十齒。二十三、方整齊平。二十四、齒密無間。二 <a class="t" id="t0005b13"></a>十五、齒白鮮明。二十六、咽喉清淨，所食眾味， <a class="t" id="t0005b14"></a>無不稱適。二十七、廣長舌，左右舐耳。二十 <a class="t" id="t0005b15"></a>八、梵音清徹。二十九、眼紺青色。三十、眼如牛 <a class="t" id="t0005b16"></a>王，眼上下俱眴。三十一、眉間白毫柔軟細澤， <a class="t" id="t0005b17"></a>引長一尋，放則右旋螺如真珠。三十二、頂有 <a class="t" id="t0005b18"></a>肉髻，是為三十二相。』」即說頌曰：</p>
<a class="t" id="t0005b19"></a>
<blockquote class="gatha">
<p>「善住柔軟足，　　不蹈地跡現， <a class="t" id="t0005b20"></a><br>
千輻相莊嚴，　　光色靡不具。 <a class="t" id="t0005b21"></a><br>
如尼俱類樹，　　縱廣正平等。 <a class="t" id="t0005b22"></a><br>
如來未曾有，　　祕密馬陰藏。 <a class="t" id="t0005b23"></a><br>
金寶莊嚴身，　　眾相互相暎， <a class="t" id="t0005b24"></a><br>
雖順俗流行，　　塵土亦不汙。 <a class="t" id="t0005b25"></a><br>
天色極柔軟，　　天蓋自然覆， <a class="t" id="t0005b26"></a><br>
梵音、身紫金，　　如華始出池。 <a class="t" id="t0005b27"></a><br>
王以問相師，　　相師敬報王。 <a class="t" id="t0005b28"></a><br>
稱讚菩薩相，　　舉身光明具。 <a class="t" id="t0005b29"></a><br>
手足諸支節，　　中外靡不現。 <a class="t" id="t0005c01"></a><br>
食味盡具足，　　身正不傾斜。 <a class="t" id="t0005c02"></a><br>
足下輪相現，　　其音如哀鸞。 <a class="t" id="t0005c03"></a><br>
<span class="gaiji">傭 <!--gaiji,傭,1[月*庸],2&#x267DB;,3--></span> <span class="gaiji">髀 <!--gaiji,髀,1[月*坒],2&#x43F6;,3--></span>形相具，　　宿業之所成。 <a class="t" id="t0005c04"></a><br>
臂肘圓滿好，　　眉目甚端嚴。 <a class="t" id="t0005c05"></a><br>
人中師子尊，　　威力最第一。 <a class="t" id="t0005c06"></a><br>
其頰車方整，　　臥脇如師子。 <a class="t" id="t0005c07"></a><br>
齒方整四十，　　齊密中無間。 <a class="t" id="t0005c08"></a><br>
梵音未曾有，　　遠近隨緣到。 <a class="t" id="t0005c09"></a><br>
平立不傾身，　　二手摩捫膝。 <a class="t" id="t0005c10"></a><br>
<span class="corr" title="[手&gt;毛]">毛</span> 齊整柔軟，　　人尊美相具。 <a class="t" id="t0005c11"></a><br>
一孔一毛生，　　手足網縵相。 <a class="t" id="t0005c12"></a><br>
肉髻、目紺青，　　眼上下俱眴。 <a class="t" id="t0005c13"></a><br>
兩肩圓充滿，　　三十二相具。 <a class="t" id="t0005c14"></a><br>
足跟無高下，　　鹿膞腸纖 <span class="gaiji">傭 <!--gaiji,傭,1[月*庸],2&#x267DB;,3--></span>。 <a class="t" id="t0005c15"></a><br>
天中天來此，　　如象絕 <span class="gaiji">羈 <!--gaiji,羈,1[革*奇],2&#x4A6D;,3--></span>靽； <a class="t" id="t0005c16"></a><br>
解脫眾生苦，　　處生老病死。 <a class="t" id="t0005c17"></a><br>
以慈悲心故，　　為說四真諦； <a class="t" id="t0005c18"></a><br>
開演法句義，　　令眾奉至尊。」</p>
</blockquote>
<a class="t" id="t0005c19"></a>
<p><a class="t-linehead" id="t-linehead0005c19"></a>佛告比丘：「毗婆尸菩薩生時，諸天在上，於 <a class="t" id="t0005c20"></a>虛空中手執白蓋寶扇，以障寒暑、風雨、塵 <a class="t" id="t0005c21"></a>土。」佛時頌曰：</p>
<a class="t" id="t0005c22"></a>
<blockquote class="gatha">
<p>「人中未曾有，　　生於二足尊； <a class="t" id="t0005c23"></a><br>
諸天懷敬養，　　奉寶蓋寶扇。</p>
</blockquote>
<a class="t" id="t0005c24"></a>
<p><a class="t-linehead" id="t-linehead0005c24"></a>「爾時，父王給四乳母：一者乳哺，二者澡浴， <a class="t" id="t0005c25"></a>三者塗香，四者娛樂。歡喜養育，無有懈倦。」 <a class="t" id="t0005c26"></a>於是頌曰：</p>
<a class="t" id="t0005c27"></a>
<blockquote class="gatha">
<p>「乳母有慈愛，　　子生即付養； <a class="t" id="t0005c28"></a><br>
一乳哺一浴，　　二塗香娛樂。 <a class="t" id="t0005c29"></a><br>
世間最妙香，　　以塗人中尊。</p>
</blockquote>
<a class="t" id="t0006a01"></a>
<p><a class="t-linehead" id="t-linehead0006a01"></a>「為童子時，舉國士女視無厭足。」於是頌曰：</p>
<a class="t" id="t0006a02"></a>
<blockquote class="gatha">
<p>「多人所敬愛，　　如金像始成， <a class="t" id="t0006a03"></a><br>
男女共諦觀，　　視之無厭足。</p>
</blockquote>
<a class="t" id="t0006a04"></a>
<p><a class="t-linehead" id="t-linehead0006a04"></a>「為童子時，舉國士女眾共傳抱，如觀寶 <a class="t" id="t0006a05"></a>華。」於是頌曰：</p>
<a class="t" id="t0006a06"></a>
<blockquote class="gatha">
<p>「二足尊生時，　　多人所敬愛； <a class="t" id="t0006a07"></a><br>
展轉共傳抱，　　如觀寶花香。</p>
</blockquote>
<a class="t" id="t0006a08"></a>
<p><a class="t-linehead" id="t-linehead0006a08"></a>「菩薩生時，其目不眴，如忉利天。以不眴 <a class="t" id="t0006a09"></a>故，名毗婆尸。」於是頌曰：</p>
<a class="t" id="t0006a10"></a>
<blockquote class="gatha">
<p>「天中天不眴，　　猶如忉利天； <a class="t" id="t0006a11"></a><br>
見色而正觀，　　故號毗婆尸。</p>
</blockquote>
<a class="t" id="t0006a12"></a>
<p><a class="t-linehead" id="t-linehead0006a12"></a>「菩薩生時，其聲清徹，柔軟和雅，如迦羅頻 <a class="t" id="t0006a13"></a>伽鳥聲。」於是頌曰：</p>
<a class="t" id="t0006a14"></a>
<blockquote class="gatha">
<p>「猶如雪山鳥，　　飲華汁而鳴； <a class="t" id="t0006a15"></a><br>
其彼二足尊，　　聲清徹亦然。</p>
</blockquote>
<a class="t" id="t0006a16"></a>
<p><a class="t-linehead" id="t-linehead0006a16"></a>「菩薩生時，眼能徹視見一由旬。」於是頌曰：</p>
<a class="t" id="t0006a17"></a>
<blockquote class="gatha">
<p>「清淨業行報，　　受天妙光明； <a class="t" id="t0006a18"></a><br>
菩薩目所見，　　周遍一由旬。</p>
</blockquote>
<a class="t" id="t0006a19"></a>
<p><a class="t-linehead" id="t-linehead0006a19"></a>「菩薩生時，年漸長大，在天正堂，以道開化， <a class="t" id="t0006a20"></a>恩及庶民，名德遠聞。」於是頌曰：</p>
<a class="t" id="t0006a21"></a>
<blockquote class="gatha">
<p>「童幼處正堂，　　以道化天下； <a class="t" id="t0006a22"></a><br>
決斷眾事務，　　故號毗婆尸。 <a class="t" id="t0006a23"></a><br>
清淨智廣博，　　甚深猶大海； <a class="t" id="t0006a24"></a><br>
悅可於群生，　　使智慧增廣。</p>
</blockquote>
<a class="t" id="t0006a25"></a>
<p><a class="t-linehead" id="t-linehead0006a25"></a>「於時，菩薩欲出遊觀，告勅御者嚴駕寶車， <a class="t" id="t0006a26"></a>詣彼園林，巡行遊觀。御者即便嚴駕訖已， <a class="t" id="t0006a27"></a>還白：『今正是時。』太子即乘寶車詣彼園觀。 <a class="t" id="t0006a28"></a>於其中路見一老人，頭白齒落，面皺身僂， <a class="t" id="t0006a29"></a>拄杖羸步，喘息而行。太子顧問侍者：『此為 <a class="t" id="t0006b01"></a>何人？』答曰：『此是老人。』又問：『何如為老？』答 <a class="t" id="t0006b02"></a>曰：『夫老者生壽向盡，餘命無幾，故謂之老。』 <a class="t" id="t0006b03"></a>太子又問：『吾亦當爾，不免此患耶？』答曰： <a class="t" id="t0006b04"></a>『然，生必有老，無有豪賤。』於是，太子悵然不 <a class="t" id="t0006b05"></a>悅，即告侍者迴駕還宮，靜默思惟：『念此 <a class="t" id="t0006b06"></a>老苦，吾亦當有。』」佛於是頌曰：</p>
<a class="t" id="t0006b07"></a>
<blockquote class="gatha">
<p>「見老命將盡，　　拄杖而羸步； <a class="t" id="t0006b08"></a><br>
菩薩自思惟，　　吾未免此難。</p>
</blockquote>
<a class="t" id="t0006b09"></a>
<p><a class="t-linehead" id="t-linehead0006b09"></a>「爾時，父王問彼侍者：『太子出遊，歡樂不耶？』答 <a class="t" id="t0006b10"></a>曰：『不樂。』又問其故，答曰：『道逢老人，是以 <a class="t" id="t0006b11"></a>不樂。』爾時，父王默自思念：『昔日相師占相太 <a class="t" id="t0006b12"></a>子，言當出家，今者不悅，得無爾乎？當設 <a class="t" id="t0006b13"></a>方便，使處深宮，五欲娛樂，以悅其心，令 <a class="t" id="t0006b14"></a>不出家。』即便嚴飾宮舘，簡擇婇女以娛 <a class="t" id="t0006b15"></a>樂之。」佛於是頌曰：</p>
<a class="t" id="t0006b16"></a>
<blockquote class="gatha">
<p>「父王聞此言，　　方便嚴宮舘； <a class="t" id="t0006b17"></a><br>
增益以五欲，　　欲使不出家。</p>
</blockquote>
<a class="t" id="t0006b18"></a>
<p><a class="t-linehead" id="t-linehead0006b18"></a>「又於後時，太子復命御者嚴駕出遊。於其 <a class="t" id="t0006b19"></a>中路逢一病人，身羸腹大，面目黧黑，獨臥糞 <a class="t" id="t0006b20"></a>除，無人瞻視，病甚苦毒，口不能言。顧問 <a class="t" id="t0006b21"></a>御者：『此為何人？』答曰：『此是病人。』問曰：『何 <a class="t" id="t0006b22"></a>如為病？』答曰：『病者，眾痛迫切，存亡無期，故 <a class="t" id="t0006b23"></a>曰病也。』又曰：『吾亦當爾，未免此患耶？』答 <a class="t" id="t0006b24"></a>曰：『然。生則有病，無有貴賤。』於是，太子悵然 <a class="t" id="t0006b25"></a>不悅，即告御者迴車還宮。靜默思惟：『念 <a class="t" id="t0006b26"></a>此病苦，吾亦當爾。』」佛於是頌曰：</p>
<a class="t" id="t0006b27"></a>
<blockquote class="gatha">
<p>「見彼久病人，　　顏色為衰損； <a class="t" id="t0006b28"></a><br>
靜默自思惟，　　吾未免此患。</p>
</blockquote>
<a class="t" id="t0006b29"></a>
<p><a class="t-linehead" id="t-linehead0006b29"></a>「爾時，父王復問御者：『太子出遊，歡樂不耶？』答 <a class="t" id="t0006c01"></a>曰：『不樂。』又問其故，答曰：『道逢病人，是以 <a class="t" id="t0006c02"></a>不樂。』於是父王默然思惟：『昔日相師占相 <a class="t" id="t0006c03"></a>太子，言當出家，今日不悅，得無爾乎？吾當 <a class="t" id="t0006c04"></a>更設方便，增諸伎樂，以悅其心，使不出 <a class="t" id="t0006c05"></a>家。』即復嚴飾宮舘，簡擇婇女以娛樂之。」 <a class="t" id="t0006c06"></a>佛於是頌曰：</p>
<a class="t" id="t0006c07"></a>
<blockquote class="gatha">
<p>「色聲香味觸，　　微妙可悅樂， <a class="t" id="t0006c08"></a><br>
菩薩福所致，　　故娛樂其中。</p>
</blockquote>
<a class="t" id="t0006c09"></a>
<p><a class="t-linehead" id="t-linehead0006c09"></a>「又於異時，太子復勅御者嚴駕出遊。於其 <a class="t" id="t0006c10"></a>中路逢一死人，雜色繒幡前後導引，宗族 <a class="t" id="t0006c11"></a>親里悲號哭泣，送之出城。太子復問：『此為 <a class="t" id="t0006c12"></a>何人？』答曰：『此是死人。』問曰：『何如為死？』答 <a class="t" id="t0006c13"></a>曰：『死者，盡也。風先火次，諸根壞敗，存亡異 <a class="t" id="t0006c14"></a>趣，室家離別，故謂之死。』太子又問御者：『吾 <a class="t" id="t0006c15"></a>亦當爾，不免此患耶？』答曰：『然，生必有死， <a class="t" id="t0006c16"></a>無有貴賤。』於是，太子悵然不悅，即告御者 <a class="t" id="t0006c17"></a>迴車還宮，靜默思惟：『念此死苦，吾亦當然。』」 <a class="t" id="t0006c18"></a>佛時頌曰：</p>
<a class="t" id="t0006c19"></a>
<blockquote class="gatha">
<p>「始見有人死，　　知其復更生； <a class="t" id="t0006c20"></a><br>
靜默自思惟，　　吾未免此患。</p>
</blockquote>
<a class="t" id="t0006c21"></a>
<p><a class="t-linehead" id="t-linehead0006c21"></a>「爾時，父王復問御者：『太子出遊，歡樂不耶？』答 <a class="t" id="t0006c22"></a>曰：『不樂。』又問其故，答曰：『道逢死人，是故 <a class="t" id="t0006c23"></a>不樂。』於是父王默自思念：『昔日相師占相 <a class="t" id="t0006c24"></a>太子，言當出家，今日不悅，得無爾乎？吾當 <a class="t" id="t0006c25"></a>更設方便，增諸伎樂以悅其心，使不出 <a class="t" id="t0006c26"></a>家。』即復嚴飾宮舘，簡擇婇女以娛樂之。」 <a class="t" id="t0006c27"></a>佛於是頌曰：</p>
<a class="t" id="t0006c28"></a>
<blockquote class="gatha">
<p>「童子有名稱，　　婇女眾圍遶； <a class="t" id="t0006c29"></a><br>
五欲以自娛，　　如彼天帝釋。</p>
</blockquote>
<a class="t" id="t0007a01"></a>
<p><a class="t-linehead" id="t-linehead0007a01"></a>「又於異時，復勑御者嚴駕出遊，於其中 <a class="t" id="t0007a02"></a>路逢一沙門，法服持鉢，視地而行。即問御 <a class="t" id="t0007a03"></a>者：『此為何人？』御者答曰：『此是沙門。』又問：『何 <a class="t" id="t0007a04"></a>謂沙門？』答曰：『沙門者，捨離恩愛，出家修道， <a class="t" id="t0007a05"></a>攝御諸根，不染外欲，慈心一切，無所傷害， <a class="t" id="t0007a06"></a>逢苦不慼，遇樂不欣，能忍如地，故號沙 <a class="t" id="t0007a07"></a>門。』太子曰：『善哉！此道真正永絕塵累，微妙 <a class="t" id="t0007a08"></a>清虛，惟是為快。』即勑御者迴車就之。</p>
<p><a class="t-linehead" id="t-linehead0007a08"></a>「爾 <a class="t" id="t0007a09"></a>時，太子問沙門曰：『剃除鬚髮，法服持鉢，何 <a class="t" id="t0007a10"></a>所志求？』沙門答曰：『夫出家者，欲調伏心意， <a class="t" id="t0007a11"></a>永離塵垢，慈育群生，無所侵嬈，虛心靜 <a class="t" id="t0007a12"></a>寞，唯道是務。』太子曰：『善哉！此道最真。』尋勑 <a class="t" id="t0007a13"></a>御者：『賷吾寶衣并及乘轝，還白大王，我即 <a class="t" id="t0007a14"></a>於此剃除鬚髮，服三法衣，出家修道。所 <a class="t" id="t0007a15"></a>以然者？欲調伏心意，捨離塵垢，清淨自居， <a class="t" id="t0007a16"></a>以求道術。』於是，御者即以太子所乘寶車 <a class="t" id="t0007a17"></a>及與衣服還歸父王。太子於後即剃除鬚 <a class="t" id="t0007a18"></a>髮，服三法衣，出家修道。」</p>
<p><a class="t-linehead" id="t-linehead0007a18"></a>佛告比丘：「太子見 <a class="t" id="t0007a19"></a>老、病人，知世苦惱，又見死人，戀世情滅；及 <a class="t" id="t0007a20"></a>見沙門，廓然大悟。下寶車時，步步中間轉 <a class="t" id="t0007a21"></a>遠縛著，是真出家，是真遠離。時，彼國人聞 <a class="t" id="t0007a22"></a>太子剃除鬚髮，法服持鉢，出家修道，咸相謂 <a class="t" id="t0007a23"></a>言：『此道必真，乃令太子捨國榮位，捐棄所 <a class="t" id="t0007a24"></a>重。』于時，國中八萬四千人往就太子，求為 <a class="t" id="t0007a25"></a>弟子，出家修道。」佛時頌曰：</p>
<a class="t" id="t0007a26"></a>
<blockquote class="gatha">
<p>「撰擇深妙法，　　彼聞隨出家； <a class="t" id="t0007a27"></a><br>
離於恩愛獄，　　無有眾結縛。</p>
</blockquote>
<a class="t" id="t0007a28"></a>
<p><a class="t-linehead" id="t-linehead0007a28"></a>「于時，太子即便納受，與之遊行，在在教化。 <a class="t" id="t0007a29"></a>從村至村，從國至國，所至之處，無不恭 <a class="t" id="t0007b01"></a>敬四事供養。菩薩念言：『吾與大眾，遊行諸國， <a class="t" id="t0007b02"></a>人間憒閙，此非我宜。何時當得離此群眾， <a class="t" id="t0007b03"></a>閑靜之處以求道真，尋獲志願，於閑靜處 <a class="t" id="t0007b04"></a>專精修道？』復作是念：『眾生可愍，常處闇冥， <a class="t" id="t0007b05"></a>受身危脆，有生、有老、有病、有死，眾苦所 <a class="t" id="t0007b06"></a>集，死此生彼，從彼生此，緣此苦陰，流轉 <a class="t" id="t0007b07"></a>無窮，我當何時曉了苦陰，滅生、老、死？』</p>
<p><a class="t-linehead" id="t-linehead0007b07"></a>「復作 <a class="t" id="t0007b08"></a>是念：『生死何從？何緣而有？』即以智慧觀察 <a class="t" id="t0007b09"></a>所由，從生有老死，生是老死緣；生從有起， <a class="t" id="t0007b10"></a>有是生緣；有從取起，取是有緣；取從愛起， <a class="t" id="t0007b11"></a>愛是取緣；愛從受起，受是愛緣；受從觸起， <a class="t" id="t0007b12"></a>觸是受緣；觸從六入起，六入是觸緣；六入 <a class="t" id="t0007b13"></a>從名色起，名色是六入緣；名色從識起，識 <a class="t" id="t0007b14"></a>是名色緣；識從行起，行是識緣；行從癡起， <a class="t" id="t0007b15"></a>癡是行緣。是為緣癡有行，緣行有識，緣 <a class="t" id="t0007b16"></a>識有名色，緣名色有六入，緣六入有觸， <a class="t" id="t0007b17"></a>緣觸有受，緣受有愛，緣愛有取，緣取有 <a class="t" id="t0007b18"></a>有，緣有有生，緣生有老、病、死、憂、悲、苦惱，此 <a class="t" id="t0007b19"></a>苦盛陰，緣生而有，是為苦集。菩薩思惟：苦 <a class="t" id="t0007b20"></a>集陰時，生智、生眼、生覺、生明、生通、生慧、 <a class="t" id="t0007b21"></a>生證。</p>
<p><a class="t-linehead" id="t-linehead0007b21"></a>「於時，菩薩復自思惟：『何等無故老死無？ <a class="t" id="t0007b22"></a>何等滅故老死滅？』即以智慧觀察所由，生 <a class="t" id="t0007b23"></a>無故老死無，生滅故老死滅；有無故生無，有 <a class="t" id="t0007b24"></a>滅故生滅；取無故有無，取滅故有滅；愛無 <a class="t" id="t0007b25"></a>故取無，愛滅故取滅；受無故愛無，受滅故 <a class="t" id="t0007b26"></a>愛滅；觸無故受無，觸滅故受滅；六入無故 <a class="t" id="t0007b27"></a>觸無，六入滅故觸滅；名色無故六入無，名 <a class="t" id="t0007b28"></a>色滅故六入滅；識無故名色無，識滅故名色 <a class="t" id="t0007b29"></a>滅；行無故識無，行滅故識滅；癡無故行無， <a class="t" id="t0007c01"></a>癡滅故行滅。是為癡滅故行滅，行滅故識 <a class="t" id="t0007c02"></a>滅，識滅故名色滅，名色滅故六入滅，六入滅 <a class="t" id="t0007c03"></a>故觸滅，觸滅故受滅，受滅故愛滅，愛滅故取 <a class="t" id="t0007c04"></a>滅，取滅故有滅，有滅故生滅，生滅故老、死、 <a class="t" id="t0007c05"></a>憂、悲、苦惱滅。菩薩思惟：『苦陰滅時，生智、生 <a class="t" id="t0007c06"></a>眼、生覺、生明、生通、生慧、生證。』爾時，菩薩逆 <a class="t" id="t0007c07"></a>順觀十二因緣，如實知，如實見已，即於座 <a class="t" id="t0007c08"></a>上成阿耨多羅三藐三菩提。」佛時頌曰：</p>
<a class="t" id="t0007c09"></a>
<blockquote class="gatha">
<p>「此言眾中說，　　汝等當善聽， <a class="t" id="t0007c10"></a><br>
過去菩薩觀，　　本所未聞法。 <a class="t" id="t0007c11"></a><br>
老死從何緣？　　因何等而有？ <a class="t" id="t0007c12"></a><br>
如是正觀已，　　知其本由生。 <a class="t" id="t0007c13"></a><br>
生本由何緣？　　因何事而有？ <a class="t" id="t0007c14"></a><br>
如是思惟已，　　知生從有起。 <a class="t" id="t0007c15"></a><br>
取彼取彼已，　　展轉更增有； <a class="t" id="t0007c16"></a><br>
是故如來說，　　取是有因緣。 <a class="t" id="t0007c17"></a><br>
如眾穢惡聚，　　風吹惡流演； <a class="t" id="t0007c18"></a><br>
如是取相因，　　因愛而廣普。 <a class="t" id="t0007c19"></a><br>
愛由於受生，　　起苦羅網本； <a class="t" id="t0007c20"></a><br>
以染著因緣，　　苦樂共相應。 <a class="t" id="t0007c21"></a><br>
受本由何緣？　　因何而有受？ <a class="t" id="t0007c22"></a><br>
以是思惟已，　　知受由觸生。 <a class="t" id="t0007c23"></a><br>
觸本由何緣？　　因何而有觸？ <a class="t" id="t0007c24"></a><br>
如是思惟已，　　觸由六入生。 <a class="t" id="t0007c25"></a><br>
六入本何緣？　　因何有六入？ <a class="t" id="t0007c26"></a><br>
如是思惟已，　　六入名色生。 <a class="t" id="t0007c27"></a><br>
名色本何緣？　　因何有名色？ <a class="t" id="t0007c28"></a><br>
如是思惟已，　　名色從識生。 <a class="t" id="t0007c29"></a><br>
識本由何緣？　　因何而有識？ <a class="t" id="t0008a01"></a><br>
如是思惟已，　　知識從行生。 <a class="t" id="t0008a02"></a><br>
行本由何緣？　　因何而有行？ <a class="t" id="t0008a03"></a><br>
如是思惟已，　　知行從癡生。 <a class="t" id="t0008a04"></a><br>
如是因緣者，　　名為實義因， <a class="t" id="t0008a05"></a><br>
智慧方便觀，　　能見因緣根。 <a class="t" id="t0008a06"></a><br>
苦非賢聖造，　　亦非無緣有， <a class="t" id="t0008a07"></a><br>
是故變易苦，　　智者所斷除。 <a class="t" id="t0008a08"></a><br>
若無明滅盡，　　是時則無行； <a class="t" id="t0008a09"></a><br>
若無有行者，　　則亦無有識； <a class="t" id="t0008a10"></a><br>
若識永滅者，　　亦無有名色； <a class="t" id="t0008a11"></a><br>
名色既已滅，　　即無有諸入； <a class="t" id="t0008a12"></a><br>
若諸入永滅，　　則亦無有觸； <a class="t" id="t0008a13"></a><br>
若觸永滅者，　　則亦無有受； <a class="t" id="t0008a14"></a><br>
若受永滅者，　　則亦無有愛； <a class="t" id="t0008a15"></a><br>
若愛永滅者，　　則亦無有取； <a class="t" id="t0008a16"></a><br>
若取永滅者，　　則亦無有有； <a class="t" id="t0008a17"></a><br>
若有永滅者，　　則亦無有生； <a class="t" id="t0008a18"></a><br>
若生永滅者，　　無老病苦陰； <a class="t" id="t0008a19"></a><br>
一切都永盡，　　智者之所說。 <a class="t" id="t0008a20"></a><br>
十二緣甚深，　　難見難識知； <a class="t" id="t0008a21"></a><br>
唯佛能善覺，　　因是有是無。 <a class="t" id="t0008a22"></a><br>
若能自觀察，　　則無有諸入； <a class="t" id="t0008a23"></a><br>
深見因緣者，　　更不外求師。 <a class="t" id="t0008a24"></a><br>
能於陰界入，　　離欲無染者； <a class="t" id="t0008a25"></a><br>
堪受一切施，　　淨報施者恩。 <a class="t" id="t0008a26"></a><br>
若得四辯才，　　獲得決定證； <a class="t" id="t0008a27"></a><br>
能解眾結縛，　　斷除無放逸。 <a class="t" id="t0008a28"></a><br>
色受想行識，　　猶如朽故車； <a class="t" id="t0008a29"></a><br>
能諦觀此法，　　則成等正覺。 <a class="t" id="t0008b01"></a><br>
如鳥遊虛空，　　東西隨風 <span class="corr" title="[遊&gt;逝] cf.【麗】">逝</span> ； <a class="t" id="t0008b02"></a><br>
菩薩斷眾結，　　如風靡輕衣。 <a class="t" id="t0008b03"></a><br>
毗婆尸閑靜，　　觀察於諸法； <a class="t" id="t0008b04"></a><br>
老死何緣有？　　從何而得滅？ <a class="t" id="t0008b05"></a><br>
彼作是觀已，　　生清淨智慧； <a class="t" id="t0008b06"></a><br>
知老死由生，　　生滅老死滅。</p>
</blockquote>
<a class="t" id="t0008b07"></a>
<p><a class="t-linehead" id="t-linehead0008b07"></a>「毗婆尸佛初成道時，多修二觀，一曰安隱 <a class="t" id="t0008b08"></a>觀，二曰出離觀。」佛於是頌曰：</p>
<a class="t" id="t0008b09"></a>
<blockquote class="gatha">
<p>「如來無等等，　　多修於二觀； <a class="t" id="t0008b10"></a><br>
安隱及出離，　　仙人度彼岸。 <a class="t" id="t0008b11"></a><br>
其心得自在，　　斷除眾結使； <a class="t" id="t0008b12"></a><br>
登山觀四方，　　故號毘婆尸。 <a class="t" id="t0008b13"></a><br>
大智光除冥，　　如以鏡自照； <a class="t" id="t0008b14"></a><br>
為世除憂惱，　　盡生老死苦。</p>
</blockquote>
<a class="t" id="t0008b15"></a>
<p><a class="t-linehead" id="t-linehead0008b15"></a>「毗婆尸佛於閑靜處復作是念：『我今已得 <a class="t" id="t0008b16"></a>此無上法，甚深微妙，難解難見，息滅、清 <a class="t" id="t0008b17"></a>淨，智者所知，非是凡愚所能及也。斯由眾 <a class="t" id="t0008b18"></a>生異忍、異見、異受、異學，依彼異見，各樂所 <a class="t" id="t0008b19"></a>求，各務所習。是故於此甚深因緣，不能解 <a class="t" id="t0008b20"></a>了，然愛盡涅槃，倍復難知，我若為說，彼必 <a class="t" id="t0008b21"></a>不解，更生觸擾。』作是念已，即便默然不復 <a class="t" id="t0008b22"></a>說法。</p>
<p><a class="t-linehead" id="t-linehead0008b22"></a>「時，梵天王知毗婆尸如來所念，即自思 <a class="t" id="t0008b23"></a>惟：『念此世間便為敗壞，甚可哀愍。毗婆 <a class="t" id="t0008b24"></a>尸佛乃得知此深妙之法，而不欲說。』譬 <a class="t" id="t0008b25"></a>如力士屈伸臂頃，從梵天宮忽然來下，立 <a class="t" id="t0008b26"></a>於佛前，頭面禮足，却住一面。時，梵天王右膝 <a class="t" id="t0008b27"></a>著地，叉手合掌白佛言：『唯願世尊以時說 <a class="t" id="t0008b28"></a>法！今此眾生塵垢微薄，諸根猛利，有恭敬心， <a class="t" id="t0008b29"></a>易可開化，畏怖後世無救之罪，能滅惡法， <a class="t" id="t0008c01"></a>出生善道。』</p>
<p><a class="t-linehead" id="t-linehead0008c01"></a>「佛告梵王：『如是！如是！如汝所 <a class="t" id="t0008c02"></a>言，但我於閑靜處默自思念：所得正法甚 <a class="t" id="t0008c03"></a>深微妙，若為彼說，彼必不解，更生觸擾，故 <a class="t" id="t0008c04"></a>我默然不欲說法。我從無數阿僧祇劫，勤 <a class="t" id="t0008c05"></a>苦不懈，修無上行，今始獲此難得之法，若 <a class="t" id="t0008c06"></a>為婬、怒、癡眾生說者，必不承用，徒自勞疲。 <a class="t" id="t0008c07"></a>此法微妙，與世相反，眾生染欲，愚冥所覆， <a class="t" id="t0008c08"></a>不能信解。梵王！我觀如此，是以默然不欲 <a class="t" id="t0008c09"></a>說法。』</p>
<p><a class="t-linehead" id="t-linehead0008c09"></a>「時，梵天王復重勸請，慇懃懇惻，至于 <a class="t" id="t0008c10"></a>再三：『世尊！若不說法，今此世間便為壞敗， <a class="t" id="t0008c11"></a>甚可哀愍。唯願世尊以時敷演，勿使眾生 <a class="t" id="t0008c12"></a>墜落餘趣！』爾時，世尊三聞梵王慇懃勸請，即 <a class="t" id="t0008c13"></a>以佛眼觀視世界，眾生垢有厚薄，根有利 <a class="t" id="t0008c14"></a>鈍，教有難易。易受教者畏後世罪，能滅 <a class="t" id="t0008c15"></a>惡法，出生善道。譬如優鉢羅花、鉢頭摩華、 <a class="t" id="t0008c16"></a>鳩勿頭華、分陀利華，或有始出汙泥未 <a class="t" id="t0008c17"></a>至水者，或有已出與水平者，或有出水未 <a class="t" id="t0008c18"></a>敷開者，然皆不為水所染著，易可開敷。 <a class="t" id="t0008c19"></a>世界眾生，亦復如是。</p>
<p><a class="t-linehead" id="t-linehead0008c19"></a>「爾時，世尊告梵王曰： <a class="t" id="t0008c20"></a>『吾愍汝等，今當開演甘露法門，是法深妙， <a class="t" id="t0008c21"></a>難可解知，今為信受樂聽者說，不為觸擾 <a class="t" id="t0008c22"></a>無益者說。』</p>
<p><a class="t-linehead" id="t-linehead0008c22"></a>「爾時，梵王知佛受請，歡喜踊躍， <a class="t" id="t0008c23"></a>遶佛三匝，頭面禮足，忽然不現。其去未久， <a class="t" id="t0008c24"></a>是時如來靜默自思：『我今先當為誰說法？』即 <a class="t" id="t0008c25"></a>自念言：『當入槃頭城內，先為王子提舍、大 <a class="t" id="t0008c26"></a>臣子騫茶開甘露法門。』於是，世尊如力士 <a class="t" id="t0008c27"></a>屈伸臂頃，於道樹忽然不現，至槃頭城 <a class="t" id="t0008c28"></a>槃頭王鹿野苑中，敷座而坐。」佛於是頌曰：</p>
<a class="t" id="t0008c29"></a>
<blockquote class="gatha">
<p>「如師子在林，　　自恣而遊行； <a class="t" id="t0009a01"></a><br>
彼佛亦如是，　　遊行無罣礙。</p>
</blockquote>
<a class="t" id="t0009a02"></a>
<p><a class="t-linehead" id="t-linehead0009a02"></a>「毘婆尸佛告守苑人曰：『汝可入城，語王子 <a class="t" id="t0009a03"></a>提舍、大臣子騫茶：寧欲知不？毘婆尸佛今 <a class="t" id="t0009a04"></a>在鹿野苑中，欲見卿等，宜知是時。』時，彼 <a class="t" id="t0009a05"></a>守苑人受教而行，至彼二人所，具宣佛教。 <a class="t" id="t0009a06"></a>二人聞已，即至佛所，頭面禮足，却坐一面。佛 <a class="t" id="t0009a07"></a>漸為說法，示教利喜：施論、戒論、生天之論，欲 <a class="t" id="t0009a08"></a>惡不淨，上漏為患，讚歎出離為最微妙清 <a class="t" id="t0009a09"></a>淨第一。爾時，世尊見此二人心意柔輭，歡喜 <a class="t" id="t0009a10"></a>信樂，堪受正法，於是即為說苦聖諦，敷演 <a class="t" id="t0009a11"></a>開解，分布宣釋苦集聖諦、苦滅聖諦、苦出要 <a class="t" id="t0009a12"></a>諦。</p>
<p><a class="t-linehead" id="t-linehead0009a12"></a>「爾時，王子提舍、大臣子騫茶，即於座上 <a class="t" id="t0009a13"></a>遠離塵垢，得法眼淨，猶若素質易為受 <a class="t" id="t0009a14"></a>染。是時，地神即唱斯言：『毗婆尸如來於槃頭 <a class="t" id="t0009a15"></a>城鹿野苑中轉無上法輪，沙門、婆羅門、諸天、 <a class="t" id="t0009a16"></a>魔、梵及餘世人所不能轉。』如是展轉，聲徹 <a class="t" id="t0009a17"></a>四天王，乃至他化自在天，須臾之頃，聲至梵 <a class="t" id="t0009a18"></a>天。」佛時頌曰：</p>
<a class="t" id="t0009a19"></a>
<blockquote class="gatha">
<p>「歡喜心踊躍，　　稱讚於如來， <a class="t" id="t0009a20"></a><br>
毘婆尸成佛，　　轉無上法輪。 <a class="t" id="t0009a21"></a><br>
初從樹王起，　　往詣槃頭城， <a class="t" id="t0009a22"></a><br>
為騫茶、提舍，　　轉四諦法輪。 <a class="t" id="t0009a23"></a><br>
時騫茶、提舍，　　受佛教化已， <a class="t" id="t0009a24"></a><br>
於淨法輪中，　　梵行無有上。 <a class="t" id="t0009a25"></a><br>
彼忉利天眾，　　及以天帝釋， <a class="t" id="t0009a26"></a><br>
歡喜轉相告，　　諸天無不聞。 <a class="t" id="t0009a27"></a><br>
佛出於世間，　　轉無上法輪； <a class="t" id="t0009a28"></a><br>
增益諸天眾，　　減損阿須倫。 <a class="t" id="t0009a29"></a><br>
昇仙名普聞，　　善智離世邊； <a class="t" id="t0009b01"></a><br>
於諸法自在，　　智慧轉法輪。 <a class="t" id="t0009b02"></a><br>
觀 <span class="corr" title="[眾&gt;察] cf.【麗】">察</span> 平等法，　　息心無垢穢； <a class="t" id="t0009b03"></a><br>
以離生死扼，　　智慧轉法輪。 <a class="t" id="t0009b04"></a><br>
滅苦離諸惡，　　出欲得自在； <a class="t" id="t0009b05"></a><br>
離於恩愛獄，　　智慧轉法輪。 <a class="t" id="t0009b06"></a><br>
正覺人中尊，　　二足尊調御； <a class="t" id="t0009b07"></a><br>
一切縛得解，　　智慧轉法輪。 <a class="t" id="t0009b08"></a><br>
教化善導師，　　能降伏魔怨； <a class="t" id="t0009b09"></a><br>
彼離於諸惡，　　智慧轉法輪。 <a class="t" id="t0009b10"></a><br>
無漏力降魔，　　諸根定不懈； <a class="t" id="t0009b11"></a><br>
盡漏離魔縛，　　智慧轉法輪。 <a class="t" id="t0009b12"></a><br>
若學決定法，　　知諸法無我； <a class="t" id="t0009b13"></a><br>
此為法中上，　　智慧轉法輪。 <a class="t" id="t0009b14"></a><br>
不以利養故，　　亦不求名譽； <a class="t" id="t0009b15"></a><br>
愍彼眾生故，　　智慧轉法輪。 <a class="t" id="t0009b16"></a><br>
見眾生苦厄，　　老病死逼迫； <a class="t" id="t0009b17"></a><br>
為此三惡趣，　　智慧轉法輪。 <a class="t" id="t0009b18"></a><br>
斷貪瞋恚癡，　　拔愛之根原； <a class="t" id="t0009b19"></a><br>
不動而解脫，　　智慧轉法輪。 <a class="t" id="t0009b20"></a><br>
難勝我已勝，　　勝已自降伏； <a class="t" id="t0009b21"></a><br>
已勝難勝魔，　　智慧轉法輪。 <a class="t" id="t0009b22"></a><br>
此無上法輪，　　唯佛乃能轉； <a class="t" id="t0009b23"></a><br>
諸天魔釋梵，　　無有能轉者。 <a class="t" id="t0009b24"></a><br>
親近轉法輪，　　饒益天人眾； <a class="t" id="t0009b25"></a><br>
此等天人師，　　得度于彼岸。</p>
</blockquote>
<a class="t" id="t0009b26"></a>
<p><a class="t-linehead" id="t-linehead0009b26"></a>「是時，王子提舍、大臣子騫茶，見法得果，真 <a class="t" id="t0009b27"></a>實無欺，成就無畏，即白毘婆尸佛言：『我等 <a class="t" id="t0009b28"></a>欲於如來法中淨修梵行。』佛言：『善來，比丘！ <a class="t" id="t0009b29"></a>吾法清淨自在，修行以盡苦際。』爾時，二人即 <a class="t" id="t0009c01"></a>得具戒。具戒未久，如來又以三事示現：一 <a class="t" id="t0009c02"></a>曰神足，二曰觀他心，三曰教誡，即得無漏、 <a class="t" id="t0009c03"></a>心解脫、生死無疑智。</p>
<p><a class="t-linehead" id="t-linehead0009c03"></a>「爾時，槃頭城內眾多 <a class="t" id="t0009c04"></a>人民，聞二人出家學道，法服持鉢，淨修梵行， <a class="t" id="t0009c05"></a>皆相謂曰：『其道必真，乃使此等捨世榮位， <a class="t" id="t0009c06"></a>捐棄所重。』時，城內八萬四千人往詣鹿野苑 <a class="t" id="t0009c07"></a>中毘婆尸佛所，頭面禮足，却坐一面。佛漸為 <a class="t" id="t0009c08"></a>說法，示教利喜：施論、戒論、生天之論，欲惡不 <a class="t" id="t0009c09"></a>淨，上漏為患，讚歎出離為最微妙清淨第 <a class="t" id="t0009c10"></a>一。爾時，世尊見此大眾心意柔輭，歡喜信樂， <a class="t" id="t0009c11"></a>堪受正法，於是即為說苦聖諦，敷演開解， <a class="t" id="t0009c12"></a>分布宣釋苦集聖諦、苦滅聖諦、苦出要諦。</p>
<a class="t" id="t0009c13"></a>
<p><a class="t-linehead" id="t-linehead0009c13"></a>「時，八萬四千人即於座上遠塵離垢，得法 <a class="t" id="t0009c14"></a>眼淨，猶如素質易為受色，見法得果，真 <a class="t" id="t0009c15"></a>實無欺，成就無畏，即白佛言：『我等欲於如 <a class="t" id="t0009c16"></a>來法中淨修梵行。』佛言：『善來，比丘！吾法清 <a class="t" id="t0009c17"></a>淨自在，修行以盡苦際。』時，八萬四千人即得 <a class="t" id="t0009c18"></a>具戒。具戒未久，世尊以三事教化：一曰神 <a class="t" id="t0009c19"></a>足，二曰觀他心，三曰教誡，即得無漏、心解脫、 <a class="t" id="t0009c20"></a>生死無疑智現前。八萬四千人聞佛於鹿 <a class="t" id="t0009c21"></a>野苑中，轉無上法輪，沙門、婆羅門、諸天、魔、梵 <a class="t" id="t0009c22"></a>及餘世人所不能轉，即詣槃頭城毘婆尸 <a class="t" id="t0009c23"></a>佛所，頭面禮足，却坐一面。」佛時頌曰：</p>
<a class="t" id="t0009c24"></a>
<blockquote class="gatha">
<p>「如人救頭燃，　　速疾求滅處； <a class="t" id="t0009c25"></a><br>
彼人亦如是，　　速詣於如來。</p>
</blockquote>
<a class="t" id="t0009c26"></a>
<p><a class="t-linehead" id="t-linehead0009c26"></a>「時，佛為說法亦復如是。爾時，槃頭城有十 <a class="t" id="t0009c27"></a>六萬八千大比丘眾，提舍比丘、騫茶比丘於 <a class="t" id="t0009c28"></a>大眾中上昇虛空，身出水火，現諸神變，而 <a class="t" id="t0009c29"></a>為大眾說微妙法。爾時，如來默自念言：『今 <a class="t" id="t0010a01"></a>此城內乃有十六萬八千大比丘眾，宜遣遊 <a class="t" id="t0010a02"></a>行，各二人俱在在處處，至於六年，還來城 <a class="t" id="t0010a03"></a>內說具足戒。』</p>
<p><a class="t-linehead" id="t-linehead0010a03"></a>「時，首陀會天知如來心，譬如 <a class="t" id="t0010a04"></a>力士屈伸臂頃，從彼天沒，忽然至此，於世 <a class="t" id="t0010a05"></a>尊前，頭面禮足，却住一面，須臾白佛言：『如 <a class="t" id="t0010a06"></a>是，世尊！此槃頭城內比丘眾多，宜各分布，處 <a class="t" id="t0010a07"></a>處遊行，至於六年，乃還此城，說具足戒， <a class="t" id="t0010a08"></a>我當擁護，令無伺求得其便者。』爾時，如來 <a class="t" id="t0010a09"></a>聞此天語，默然可之。</p>
<p><a class="t-linehead" id="t-linehead0010a09"></a>「時，首陀會天見佛默 <a class="t" id="t0010a10"></a>然許可，即禮佛足，忽然不現，還至天上。其 <a class="t" id="t0010a11"></a>去未久，佛告諸比丘：『今此城內，比丘眾多， <a class="t" id="t0010a12"></a>宜各分布，遊行教化，至六年已，還集說戒。』 <a class="t" id="t0010a13"></a>時，諸比丘受佛教已，執持衣鉢，禮佛而去。」 <a class="t" id="t0010a14"></a>佛時頌曰：</p>
<a class="t" id="t0010a15"></a>
<blockquote class="gatha">
<p>「佛悉無亂眾，　　無欲無戀著； <a class="t" id="t0010a16"></a><br>
威如金翅鳥，　　如鶴捨空池。</p>
</blockquote>
<a class="t" id="t0010a17"></a>
<p><a class="t-linehead" id="t-linehead0010a17"></a>「時，首陀會天於一年後告諸比丘：『汝等遊 <a class="t" id="t0010a18"></a>行已過一年，餘有五年。汝等當知，訖六年 <a class="t" id="t0010a19"></a>已，還城說戒。』如是至于六年，天復告言：『六 <a class="t" id="t0010a20"></a>年已滿，當還說戒。』時，諸比丘聞天語已，攝 <a class="t" id="t0010a21"></a>持衣鉢，還槃頭城，至鹿野苑毘婆尸佛所， <a class="t" id="t0010a22"></a>頭面禮足，却坐一面。」佛時頌曰：</p>
<a class="t" id="t0010a23"></a>
<blockquote class="gatha">
<p>「如象善調，　　隨意所之； <a class="t" id="t0010a24"></a><br>
大眾如是，　　隨教而還。</p>
</blockquote>
<a class="t" id="t0010a25"></a>
<p><a class="t-linehead" id="t-linehead0010a25"></a>「爾時，如來於大眾前上昇虛空，結加趺 <a class="t" id="t0010a26"></a>坐，講說戒經：忍辱為第一，佛說涅槃最，不 <a class="t" id="t0010a27"></a>以除鬚髮害他為沙門。時，首陀會天去佛 <a class="t" id="t0010a28"></a>不遠，以偈頌曰：</p>
<a class="t" id="t0010a29"></a>
<blockquote class="gatha">
<p>「『如來大智，　　微妙獨尊， <a class="t" id="t0010b01"></a><br>
　止觀具足，　　成最正覺。 <a class="t" id="t0010b02"></a><br>
　愍群生故，　　在世成道， <a class="t" id="t0010b03"></a><br>
　以四真諦，　　為聲聞說。 <a class="t" id="t0010b04"></a><br>
　苦與苦因，　　滅苦之諦， <a class="t" id="t0010b05"></a><br>
　賢聖八道，　　到安隱處。 <a class="t" id="t0010b06"></a><br>
　毘婆尸佛，　　出現于世， <a class="t" id="t0010b07"></a><br>
　在大眾中，　　如日光曜。』</p>
</blockquote>
<a class="t" id="t0010b08"></a>
<p><a class="t-linehead" id="t-linehead0010b08"></a>「說此偈已，忽然不現。」</p>
<p>爾時，世尊告諸比丘： <a class="t" id="t0010b09"></a>「我自思念：『昔一時於羅閱城耆闍崛山，時，生 <a class="t" id="t0010b10"></a>是念：我所生處，無所不遍，唯除首陀會 <a class="t" id="t0010b11"></a>天，設生彼天，則不還此。』我時，比丘！復生是 <a class="t" id="t0010b12"></a>念：『我欲至無造天上。』時，我如壯士屈伸 <a class="t" id="t0010b13"></a>臂頃，於此間沒，現於彼天。時，彼諸天見我 <a class="t" id="t0010b14"></a>至彼，頭面作禮，於一面立，而白我言：『我等 <a class="t" id="t0010b15"></a>皆是毘婆尸如來弟子，從彼佛化，故來生 <a class="t" id="t0010b16"></a>此，具說彼佛因緣本末。又尸棄佛、毘沙婆 <a class="t" id="t0010b17"></a>佛、拘樓孫佛、拘那含佛、迦葉佛、釋迦牟尼佛， <a class="t" id="t0010b18"></a>皆是我師，我從受化，故來生此。』亦說諸佛 <a class="t" id="t0010b19"></a>因緣本末，至生阿迦尼吒諸天，亦復如是。」 <a class="t" id="t0010b20"></a>佛時頌曰：</p>
<a class="t" id="t0010b21"></a>
<blockquote class="gatha">
<p>「譬如力士，　　屈伸臂頃， <a class="t" id="t0010b22"></a><br>
我以神足，　　至無造天。 <a class="t" id="t0010b23"></a><br>
第七大仙，　　降伏二魔， <a class="t" id="t0010b24"></a><br>
無熱無見，　　叉手敬禮。 <a class="t" id="t0010b25"></a><br>
如晝度樹，　　釋師遠聞， <a class="t" id="t0010b26"></a><br>
相好具足，　　到善見天。 <a class="t" id="t0010b27"></a><br>
猶如蓮華，　　水所不著， <a class="t" id="t0010b28"></a><br>
世尊無染，　　至大善見。 <a class="t" id="t0010b29"></a><br>
如日初出，　　淨無塵翳， <a class="t" id="t0010c01"></a><br>
明若秋月，　　詣一究竟。 <a class="t" id="t0010c02"></a><br>
此五居處，　　眾生所淨， <a class="t" id="t0010c03"></a><br>
心淨故來，　　詣無煩惱。 <a class="t" id="t0010c04"></a><br>
淨心而來，　　為佛弟子， <a class="t" id="t0010c05"></a><br>
捨離染取，　　樂於無取。 <a class="t" id="t0010c06"></a><br>
見法決定，　　毘婆尸子， <a class="t" id="t0010c07"></a><br>
淨心善來，　　詣大仙人， <a class="t" id="t0010c08"></a><br>
尸棄佛子，　　無垢無為， <a class="t" id="t0010c09"></a><br>
以淨心來，　　詣離有尊。 <a class="t" id="t0010c10"></a><br>
毘沙婆子，　　諸根具足， <a class="t" id="t0010c11"></a><br>
淨心詣我，　　如日照空。 <a class="t" id="t0010c12"></a><br>
拘樓孫子，　　捨離諸欲， <a class="t" id="t0010c13"></a><br>
淨心詣我，　　妙光焰盛。 <a class="t" id="t0010c14"></a><br>
拘那含子，　　無垢無為， <a class="t" id="t0010c15"></a><br>
淨心詣我，　　光如月滿。 <a class="t" id="t0010c16"></a><br>
迦葉弟子，　　諸根具足， <a class="t" id="t0010c17"></a><br>
淨心詣我，　　如北天念，　　不亂大仙， <a class="t" id="t0010c18"></a><br>
神足第一，　　以堅固心， <a class="t" id="t0010c19"></a><br>
為佛弟子。　　淨心而來， <a class="t" id="t0010c20"></a><br>
為佛弟子，　　禮敬如來， <a class="t" id="t0010c21"></a><br>
具啟人尊。　　所生成道， <a class="t" id="t0010c22"></a><br>
名、姓、種族，　　知見深法， <a class="t" id="t0010c23"></a><br>
成無上道。　　比丘靜處， <a class="t" id="t0010c24"></a><br>
離于塵垢，　　精勤不懈， <a class="t" id="t0010c25"></a><br>
斷諸有結。　　此是諸佛， <a class="t" id="t0010c26"></a><br>
本末因緣，　　釋迦如來， <a class="t" id="t0010c27"></a><br>
之所演說。」</p>
</blockquote>
<a class="t" id="t0010c28"></a>
<p><a class="t-linehead" id="t-linehead0010c28"></a>佛說此大因緣經已，諸比丘聞佛所說，歡 <a class="t" id="t0010c29"></a>喜奉行。</p>
<a class="t" id="t0011a01"></a>
<p class="endsutta"><span class="t-juanname">佛說長阿含經卷第一</span></p>
</article>
<aside id="metaarea">
<p>This Dīrghāgama of the Dharmaguptaka (法藏部) school was translated by <span class="author">Buddhayaśas</span> (佛陀耶舍) and <span class="author">Zhu Fonian</span> (竺佛念) in the Late Qin dynasty (後秦), dated to 413 CE.</p>
<p>The text is from <a href="http://tripitaka.cbeta.org/T01n0001" target="_blank">CBETA</a> , which is based on the Taishō edition of the Chinese canon.</p>
<p>Prepared for SuttaCentral by <span class="editor">Bhikkhu Sujato</span>.</p></aside>
</section>
</div></body></html>


