<!doctype html><html><head><meta charset="utf8"><title></title></head><body><div id="text" lang="lzh">
<section class="sutta" id="t5">
<article>
<div class="hgroup mirror"><h1 class="mirror-row"><span class="mirror-left latin">T5</span>
<span class="mirror-right">佛般泥洹經</span></h1></div>　<a class="t" id="t0160b02"></a><a class="t" id="t0160b03"></a><a class="t" id="t0160b04"></a><a class="t" id="t0160b05"></a><p class="suttainfo"><span class="t-juanname">佛般泥洹經卷上</span><br><a class="t" id="t0160b06"></a><a class="t" id="t0160b07"></a>
<span class="t-byline">西晉河內沙門白法祖譯</span></p><a class="t" id="t0160b08"></a>
<p><a class="t-linehead" id="t-linehead0160b08"></a>聞如是：</p>
<p>一時，佛在王舍國鷂山中，與千二百<a class="t" id="t0160b09"></a>五十比丘俱。時，摩竭國王，號名阿闍世，與<a class="t" id="t0160b10"></a>越祇國不相得，欲往伐之。自與群臣共議：<a class="t" id="t0160b11"></a>「越祇國富，人民熾盛，多出珍寶，不首伏於<a class="t" id="t0160b12"></a>我，寧可起兵伐其國？」國有賢公，公名雨舍，<a class="t" id="t0160b13"></a>雨舍公者，逝心種也，公言：「唯命。」王告雨舍<a class="t" id="t0160b14"></a>公言：「佛去是不遠，若持王聲，往至佛所，頭<a class="t" id="t0160b15"></a>面著足，問佛消息，身體平安不？飡食如常<a class="t" id="t0160b16"></a>不？問佛禮竟，自持若意白佛言：『越祇國大<a class="t" id="t0160b17"></a>輕易王，王欲往伐之，寧能得勝不？』」</p>
<p><a class="t-linehead" id="t-linehead0160b17"></a>公受王<a class="t" id="t0160b18"></a>教，即嚴車五百，乘騎二千，步人二千，往到<a class="t" id="t0160b19"></a>王舍國，得步徑止車下，到佛所見佛前。頭<a class="t" id="t0160b20"></a>面著佛足，佛與机使坐，問國丞相：「從何所<a class="t" id="t0160b21"></a>來？」公言：「王使臣來，<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首佛足，問佛消息，身<a class="t" id="t0160b22"></a>體平安不？飡食如常不？」佛即問：「王及國人<a class="t" id="t0160b23"></a>民，寧安和不？穀糴平賤不？」公言：「得佛恩，皆<a class="t" id="t0160b24"></a>自安和，風雨時節，國中豐熟。」佛言：「公行道<a class="t" id="t0160b25"></a>人馬，皆平安不？」公言：「得佛恩，行道皆平安<a class="t" id="t0160b26"></a>無他。」</p>
<p><a class="t-linehead" id="t-linehead0160b26"></a>公白佛言：「王與越祇國有嫌，欲往伐<a class="t" id="t0160b27"></a>壞之，於佛意何如？可得勝不？」佛言：「是越祇<a class="t" id="t0160b28"></a>國人民，持七法者，王不能得勝，不持七法<a class="t" id="t0160b29"></a>者可勝。」</p>
<p><a class="t-linehead" id="t-linehead0160b29"></a>佛言：「我昔嘗往到越祇國，國有急疾<a class="t" id="t0160c01"></a>神舍，我止頓其中。越祇國中諸長老，皆來<a class="t" id="t0160c02"></a>語我言：『阿闍世王欲來伐我國，我曹謹勅<a class="t" id="t0160c03"></a>自守國。』」</p>
<p><a class="t-linehead" id="t-linehead0160c03"></a>佛言：「我即告諸長老，莫愁莫恐；若<a class="t" id="t0160c04"></a>曹持七法，阿闍世王來者，不能勝汝。」</p>
<p><a class="t-linehead" id="t-linehead0160c04"></a>雨舍<a class="t" id="t0160c05"></a>問佛：「七法者何等？」</p>
<p><a class="t-linehead" id="t-linehead0160c05"></a>時，佛坐，阿難從後扇佛。<a class="t" id="t0160c06"></a>佛告阿難：「汝寧聞越祇國人，數相聚會，講<a class="t" id="t0160c07"></a>議政事，修備自守不？」</p>
<p><a class="t-linehead" id="t-linehead0160c07"></a>對曰：「聞其數相聚會，<a class="t" id="t0160c08"></a>講議政事，修備自守。」</p>
<p><a class="t-linehead" id="t-linehead0160c08"></a>佛言：「如是，彼為不衰。<a class="t" id="t0160c09"></a>汝聞越祇，君臣常和，所任忠良，轉相承用<a class="t" id="t0160c10"></a>不？」</p>
<p><a class="t-linehead" id="t-linehead0160c10"></a>對曰：「聞其君臣常和，所任忠良，轉相承<a class="t" id="t0160c11"></a>用。」</p>
<p><a class="t-linehead" id="t-linehead0160c11"></a>「汝聞越祇國，奉法相率，無取無願，不敢<a class="t" id="t0160c12"></a>有過不？」</p>
<p><a class="t-linehead" id="t-linehead0160c12"></a>曰：「聞其奉法相率，無取無願，不敢<a class="t" id="t0160c13"></a>有過。」</p>
<p><a class="t-linehead" id="t-linehead0160c13"></a>「汝聞越祇，禮化謹敬，男女有別，長幼<a class="t" id="t0160c14"></a>相事不？」</p>
<p><a class="t-linehead" id="t-linehead0160c14"></a>曰：「聞其禮化謹敬，男女有別，長幼<a class="t" id="t0160c15"></a>相事。」</p>
<p><a class="t-linehead" id="t-linehead0160c15"></a>「汝聞越祇，孝於父母，遜弟師長，受<a class="t" id="t0160c16"></a>誡教誨不？」</p>
<p><a class="t-linehead" id="t-linehead0160c16"></a>曰：「聞其孝於父母，遜弟師長，受<a class="t" id="t0160c17"></a>誡教誨。」</p>
<p><a class="t-linehead" id="t-linehead0160c17"></a>「汝聞越祇，承天則地，敬畏社稷，奉<a class="t" id="t0160c18"></a>事四時不？」</p>
<p><a class="t-linehead" id="t-linehead0160c18"></a>曰：「聞<span class="corr" title="[耳&gt;其] cf.【麗】">其</span>承天則地，敬畏社稷，奉<a class="t" id="t0160c19"></a>順四時。」</p>
<p><a class="t-linehead" id="t-linehead0160c19"></a>「汝聞越祇，尊奉道德，國有沙門應<a class="t" id="t0160c20"></a>真及方遠來者，供養衣被、牀臥、醫藥不？」</p>
<p><a class="t-linehead" id="t-linehead0160c20"></a>曰：「聞<a class="t" id="t0160c21"></a>其尊奉道德，國有沙門應真及方遠來者，供<a class="t" id="t0160c22"></a>養衣被、牀臥、醫藥。」</p>
<p><a class="t-linehead" id="t-linehead0160c22"></a>佛言：「夫有國者，行此七法，<a class="t" id="t0160c23"></a>難可得危。」</p>
<p><a class="t-linehead" id="t-linehead0160c23"></a>雨舍公對言：「使越祇持一法者，<a class="t" id="t0160c24"></a>尚不可攻，何況七法？」公曰：「國事多故，當還<a class="t" id="t0160c25"></a>請辭。」佛言：「可宜知時！」即從坐起禮佛而去。</p><a class="t" id="t0160c26"></a>
<p><a class="t-linehead" id="t-linehead0160c26"></a>去未久，佛呼阿難勅之，往至鷂山中，請諸<a class="t" id="t0160c27"></a>比丘僧皆聚會，著講堂中。阿難即受教詔，<a class="t" id="t0160c28"></a>至鷂山中，勅諸比丘僧：「佛請諸比丘。」比丘<a class="t" id="t0160c29"></a>悉來，皆為佛作禮，佛即在前，至講堂中，設<a class="t" id="t0161a01"></a>座已皆坐。佛告諸比丘：「若曹當持七戒法。<a class="t" id="t0161a02"></a>何等為七？比丘當數相聚會誦經，法可久。<a class="t" id="t0161a03"></a>上下相承用坐起，法可久。坐起不得念家室<a class="t" id="t0161a04"></a>妻子，法可久。在山阻間，若在深林樹下塚<a class="t" id="t0161a05"></a>間，當自思惟五滅，法可久。少年奉道，當<a class="t" id="t0161a06"></a>先問長老比丘，敬畏承用，受教莫厭，法可<a class="t" id="t0161a07"></a>久。心當奉法，敬畏經戒，法可久。持二百五<a class="t" id="t0161a08"></a>十戒，具以得阿羅漢道，欲來學者莫却，入<a class="t" id="t0161a09"></a>者相承用，來者所有衣被飲食當共用，病瘦<a class="t" id="t0161a10"></a>當相瞻視。比丘持是七法，法可久。</p><a class="t" id="t0161a11"></a>
<p><a class="t-linehead" id="t-linehead0161a11"></a>「復有七法，皆聽。」</p>
<p><a class="t-linehead" id="t-linehead0161a11"></a>比丘諾：「受教。」</p>
<p>「比丘不得貪臥，<a class="t" id="t0161a12"></a>臥者、不得思他事，法可久。樂守清淨，不樂<a class="t" id="t0161a13"></a>有為，法可久。樂賢共坐，守忍辱行，慎無諍<a class="t" id="t0161a14"></a>訟，法可久。不得責望人禮敬，為人說經<a class="t" id="t0161a15"></a>不用作恩德，法可久。小得道，頭角莫自憍<a class="t" id="t0161a16"></a>恣，法可久。不思諸情欲，心不投餘行，如此<a class="t" id="t0161a17"></a>者法可久。不貪利養，常樂隱處。草蓐為牀。<a class="t" id="t0161a18"></a>比丘持是，法可久。</p>
<p><a class="t-linehead" id="t-linehead0161a18"></a>「復有七法，皆聽。」</p>
<p>諸比丘<a class="t" id="t0161a19"></a>言：「受教。」</p>
<p><a class="t-linehead" id="t-linehead0161a19"></a>「人有惠彼物，餘人不得有恨意，法<a class="t" id="t0161a20"></a>可久。當知羞慚，法可久。不懈於經戒，法可<a class="t" id="t0161a21"></a>久。坐起心不忘經法，法可久。坐起不相厭<a class="t" id="t0161a22"></a>苦，法可久。坐起當明經法，法可久。學讀經<a class="t" id="t0161a23"></a>當諷誦惟其深義。比丘持是七法，法可久。</p><a class="t" id="t0161a24"></a>
<p><a class="t-linehead" id="t-linehead0161a24"></a>「復有七法。佛在世間，為比丘作師。比丘敬佛<a class="t" id="t0161a25"></a>所說戒勅，持受戒法，不慢念師恩，持師戒<a class="t" id="t0161a26"></a>法，法可久。不得下道，當隨佛法約束，法可<a class="t" id="t0161a27"></a>久。敬比丘僧，受其教戒，得當承用無厭，法<a class="t" id="t0161a28"></a>可久。當重持戒能忍辱者，法可久。隨經戒<a class="t" id="t0161a29"></a>心無所貪愛，常念人命非常，法可久。晝日<a class="t" id="t0161b01"></a>不得貪飯食，夜臥不得貪好牀，法可久。自<a class="t" id="t0161b02"></a>勅頓思惟世間擾擾，所念莫懈，莫隨惡心，莫<a class="t" id="t0161b03"></a>隨邪心，邪心來至，自戒莫隨，當端心，世間<a class="t" id="t0161b04"></a>人為心所欺，比丘莫隨天下愚人心。持是七<a class="t" id="t0161b05"></a>法，法可久。</p><a class="t" id="t0161b06"></a>
<p><a class="t-linehead" id="t-linehead0161b06"></a>「復有七法。」</p>
<p><a class="t-linehead" id="t-linehead0161b06"></a>比丘僧言：「受教。」</p>
<p>「比丘當重經如愚<a class="t" id="t0161b07"></a>人重珍寶，持經當父母，當用經生活，父母<a class="t" id="t0161b08"></a>活人一世耳，經度人無數世，令人得泥洹<a class="t" id="t0161b09"></a>道，用是故，法可久。不得貪食嗜味，食不得<a class="t" id="t0161b10"></a>多，多者病人，少者復飢，趣可而已，不得味<a class="t" id="t0161b11"></a>飯，法可久。當持身比土，日當憂死，不樂在<a class="t" id="t0161b12"></a>生死中，生者多憂，憂父母、兄弟、妻子、親屬、奴<a class="t" id="t0161b13"></a>婢、知識、畜生、田宅，是曹憂者，皆愚癡憂耳。<a class="t" id="t0161b14"></a>如人有罪，為吏所取，雖有宗親，不得前附，<a class="t" id="t0161b15"></a>用是穢故；身當以比土，獨來獨去，當與身<a class="t" id="t0161b16"></a>競，法可久。勤修精進，端身口意行無過失，<a class="t" id="t0161b17"></a>取道不難，法可久。懼降心意，不聽六情，抑<a class="t" id="t0161b18"></a>婬怒癡，無有邪行，法可久。坐眾人中，不羞<a class="t" id="t0161b19"></a>眾人，為人所敬，心淨端故，不恐不畏；取<a class="t" id="t0161b20"></a>道不邪，如人為人所讒，為吏所捕，吏雖執<a class="t" id="t0161b21"></a>之，其人不恐，用無所犯故；清淨持戒，畏佛<a class="t" id="t0161b22"></a>戒語，坐眾人中不恐，心淨故，法可久。敬慎<a class="t" id="t0161b23"></a>不自憍慢，從慧者受經戒，見癡者當教經戒。<a class="t" id="t0161b24"></a>比丘持是七法，法可久。</p><a class="t" id="t0161b25"></a>
<p><a class="t-linehead" id="t-linehead0161b25"></a>「復有七法。」</p>
<p><a class="t-linehead" id="t-linehead0161b25"></a>比丘言：「受教。」</p>
<p>「比丘常當念經，棄<a class="t" id="t0161b26"></a>貪婬之態，常當念度世之道，自思惟身體，<a class="t" id="t0161b27"></a>法可久。常持佛所說經，用著心中，既著心<a class="t" id="t0161b28"></a>中，當端其心，棄惡心受好心，如人衣多垢，<a class="t" id="t0161b29"></a>以淳灰浣之再三，遍垢便去；念佛語當持戒，<a class="t" id="t0161c01"></a>去惡就善，法可久。當與心諍，不當隨心，心<a class="t" id="t0161c02"></a>欲婬怒癡不得聽，常自戒於心，不得隨心，<a class="t" id="t0161c03"></a>如人從軍，健者眾人共將踧在軍前鋒，難得<a class="t" id="t0161c04"></a>復還，意欲悔却，羞其後人，以受淨戒，但當<a class="t" id="t0161c05"></a>端心正意，在眾人前，莫得在後，可先得道，<a class="t" id="t0161c06"></a>法可久。當知所入法行多少深淺，熟與初頭<a class="t" id="t0161c07"></a>志，當日勝樂經，不厭苦、不擇食、不擇牀臥，<a class="t" id="t0161c08"></a>以道自勸樂，法可久。當敬同學，當持同學<a class="t" id="t0161c09"></a>作兄弟，當端外內，外者身口過，內者心過，<a class="t" id="t0161c10"></a>當思惟是二事，法可久。坐自思惟，九孔惡<a class="t" id="t0161c11"></a>露無所不有，一孔主內，九孔皆出不淨；飢<a class="t" id="t0161c12"></a>飽寒熱，皆為苦極，身體難得宜適，皆不淨<a class="t" id="t0161c13"></a>潔；內懷不淨，風寒熱見外，有不淨反自覆，<a class="t" id="t0161c14"></a>鼻見吐寒熱，心皆不喜，有臭者，亦不惡不<a class="t" id="t0161c15"></a>喜，比丘當端心內外，法可久。視天下人，帝<a class="t" id="t0161c16"></a>王亦死，貧富貴賤，無有離死者，同死生之<a class="t" id="t0161c17"></a>道，如人夢見好舍好園豪貴快樂，寤則不見，<a class="t" id="t0161c18"></a>世間所有貧富貴賤，如人夢耳，自思惟世<a class="t" id="t0161c19"></a>間，譬如人夢。比丘持是七法，思惟莫失，法<a class="t" id="t0161c20"></a>可久。</p><a class="t" id="t0161c21"></a>
<p><a class="t-linehead" id="t-linehead0161c21"></a>「復有七法。比丘僧當有慈心於天下，有慈<a class="t" id="t0161c22"></a>心於佛，人罵不得應，不得恨，持慈心向天<a class="t" id="t0161c23"></a>下，如獄中有繫囚，常慈心相向。人處世間，<a class="t" id="t0161c24"></a>亦當慈心轉相愍念，比丘執心人罵無怒，<a class="t" id="t0161c25"></a>將踧無喜生有是心，可以無憂。所以不與世<a class="t" id="t0161c26"></a>人諍者，譬如牸牛食芻草，出乳乳出酪，酪<a class="t" id="t0161c27"></a>出酥酥成醍醐，持心當如醍醐，奉佛戒，<a class="t" id="t0161c28"></a>法可久。端舌莫妄語，語莫傷人意，舌當端，<a class="t" id="t0161c29"></a>舌不端，使人不得道；舌致刀杖或致滅門，為<a class="t" id="t0162a01"></a>道常當端舌，法可久。端心莫念惡，莫思婬，<a class="t" id="t0162a02"></a>有婬心者，不成阿羅漢道。夜臥婬欲態欲來<a class="t" id="t0162a03"></a>者，當念女人惡露，婬意即解；恨怒心來，<a class="t" id="t0162a04"></a>當念生在地上不久，法可久。若有將請比丘<a class="t" id="t0162a05"></a>飲食，餘人不得念言：『是比丘獨得，我不得。』<a class="t" id="t0162a06"></a>不得有是。曹念比丘病人，儻有義持醫藥<a class="t" id="t0162a07"></a>來與之，餘人不得念言：『獨視彼，不視我。』不<a class="t" id="t0162a08"></a>得念是。人持衣物遺比丘，餘人不得念言：『我<a class="t" id="t0162a09"></a>獨不得。』何以所行乞匃得者？以在鉢中，不得<a class="t" id="t0162a10"></a>言多少，心如是者，法可久。持戒法慎戒法，<a class="t" id="t0162a11"></a>不知者當問知戒比丘。念佛念法念比丘僧，<a class="t" id="t0162a12"></a>莫得休息，展轉相承用；於衣中得虱，當有<a class="t" id="t0162a13"></a>慈心向之，法可久。見死人言：『此人既死，不<a class="t" id="t0162a14"></a>知經道，舉家啼哭，及知識親屬不知，此人<a class="t" id="t0162a15"></a>獨如去。』比丘以得道，能知死人魂神所趣向，<a class="t" id="t0162a16"></a>佛經不可不讀，道不可不學，天下徑道眾多<a class="t" id="t0162a17"></a>王道最大，佛道亦爾，最上道也。如數十人，<a class="t" id="t0162a18"></a>各持弓箭射埻中，有前中者，有後中者，<a class="t" id="t0162a19"></a>射不休息，必復中埻，行佛經道如此，莫懈<a class="t" id="t0162a20"></a>莫念。前以得道，今我不得道，不得有是恨，如<a class="t" id="t0162a21"></a>人射不休息會中埻，為比丘不止會得道，<a class="t" id="t0162a22"></a>法可久。坐起當相承用，佛經當讀諷誦，思<a class="t" id="t0162a23"></a>惟其義，除饉清信士、清信女，如此七，法可<a class="t" id="t0162a24"></a>久。奉是七七四十九法，如天下水，小溪水<a class="t" id="t0162a25"></a>流入大溪，大溪水流入江，江流入海。比丘！<a class="t" id="t0162a26"></a>當如水流入海，為道不止會，當得阿羅漢道。」</p><a class="t" id="t0162a27"></a>
<p><a class="t-linehead" id="t-linehead0162a27"></a>佛從王舍國起，呼阿難：「去至巴隣<span class="gaiji">陬<!--gaiji,陬,1[阿-可＋聚],2&#x28F41;,3--></span>。」阿難<a class="t" id="t0162a28"></a>言：「諾。」即從摩竭國行未至巴隣<span class="gaiji">陬<!--gaiji,陬,1[阿-可＋聚],2&#x28F41;,3--></span>。中間有<a class="t" id="t0162a29"></a>為羅致<span class="gaiji">陬<!--gaiji,陬,1[阿-可＋聚],2&#x28F41;,3--></span>，佛至呼比丘僧：「皆聽。」比丘諾：「受教。」</p><a class="t" id="t0162b01"></a>
<p><a class="t-linehead" id="t-linehead0162b01"></a>佛言：「天下有四痛，佛所知，人皆不知。用人不<a class="t" id="t0162b02"></a>知故，生死不止，無休息時。何等為四？生痛、<a class="t" id="t0162b03"></a>老痛、病痛、死痛，人不思惟是四痛，強力忍之<a class="t" id="t0162b04"></a>故生死不絕無休止時，佛故發是四痛以告<a class="t" id="t0162b05"></a>人。雖有父母妻子，皆當別離，轉相憂思啼<a class="t" id="t0162b06"></a>哭不止。諸所惡見日在目前，用是故佛出經，<a class="t" id="t0162b07"></a>當離是四痛，奉八戒，身亦可厭。」</p>
<p><a class="t-linehead" id="t-linehead0162b07"></a>佛言：「一者受<a class="t" id="t0162b08"></a>佛語。二者當遠離愛欲就道，無所貪諍。三者<a class="t" id="t0162b09"></a>不妄言、綺語、兩舌、惡口，四者不得殺盜犯人<a class="t" id="t0162b10"></a>婦女。五者不得嫉妬瞋恚愚癡。六者坐自思<a class="t" id="t0162b11"></a>惟四痛，著意中。七者思念身體皆不淨。八<a class="t" id="t0162b12"></a>者視生死身體皆當作土。去佛亦念是四痛，<a class="t" id="t0162b13"></a>來佛亦念是四痛，去佛亦出是八戒，來佛<a class="t" id="t0162b14"></a>亦出是八戒，當念佛經深義。諸比丘！有念於<a class="t" id="t0162b15"></a>父母妻子，念世間生活者，不得度世道。樂<a class="t" id="t0162b16"></a>世間心不樂道，道從心起，心正者可得道，<a class="t" id="t0162b17"></a>心小端可得上天，明經者可得作人，當斷<a class="t" id="t0162b18"></a>地獄、畜生、餓鬼道。佛為天下正生死道，諸<a class="t" id="t0162b19"></a>比丘當思惟之。」</p><a class="t" id="t0162b20"></a>
<p><a class="t-linehead" id="t-linehead0162b20"></a>佛從羅致聚，呼阿難：「去至巴隣聚。」阿難言：<a class="t" id="t0162b21"></a>「諾。」即隨佛去。時比丘僧，有千二百五十人，<a class="t" id="t0162b22"></a>佛至巴隣聚，樹下坐。巴隣聚鬼神即往<a class="t" id="t0162b23"></a>告逝心理家，皆出有持席者，持<span class="gaiji">毾<!--gaiji,毾,1[毯-炎＋翕],2&#x23BFE;,3--></span><span class="gaiji">［毯－炎＋登］<!--gaiji,,1[毯-炎＋登],2&#x23C06;,3--></span>者，持<a class="t" id="t0162b24"></a>燈者，皆往至佛所，前為佛作禮，却在一面<a class="t" id="t0162b25"></a>坐。</p>
<p><a class="t-linehead" id="t-linehead0162b25"></a>佛告逝心理家：「人在世間，其有貪欲，自<a class="t" id="t0162b26"></a>放恣者，即有五惡。何等為五？一者財產日<a class="t" id="t0162b27"></a>耗減。二者不知道意。三者眾人所不敬，死<a class="t" id="t0162b28"></a>時有悔。四者醜名惡聲，遠聞天下。五者死<a class="t" id="t0162b29"></a>入地獄三惡道中。人能伏心，不自放恣者，<a class="t" id="t0162c01"></a>即有五善。何等為五？一者財產日增。二者<a class="t" id="t0162c02"></a>有道行。三者眾人所敬，至死無悔。四者好<a class="t" id="t0162c03"></a>名善譽，遠聞天下。五者死生上福德之處。<a class="t" id="t0162c04"></a>不自放恣，有是五善，汝等自思惟之。」佛為<a class="t" id="t0162c05"></a>逝心理家說經竟，皆歡喜，為佛作禮而去。</p><a class="t" id="t0162c06"></a>
<p><a class="t-linehead" id="t-linehead0162c06"></a>佛起到阿衛聚，坐一樹下，持道眼見上諸天，<a class="t" id="t0162c07"></a>使賢善神營護此地。佛從宴坐起，出阿衛<a class="t" id="t0162c08"></a>聚，更坐一處。賢者阿難正服從坐起，稽首<a class="t" id="t0162c09"></a>畢一面住。佛問阿難：「誰圖此巴隣聚，起城<a class="t" id="t0162c10"></a>郭者？」對曰：「摩竭大臣雨舍公，圖起此城，欲<a class="t" id="t0162c11"></a>以遏絕越祇。」</p>
<p><a class="t-linehead" id="t-linehead0162c11"></a>佛言：「善哉！阿難！雨舍公之賢，乃<a class="t" id="t0162c12"></a>知圖此。吾見忉利天上諸神妙天，共護此地，<a class="t" id="t0162c13"></a>其有土地，為天上諸神所護持者，其地<a class="t" id="t0162c14"></a>必安且貴。又此地者，天之中也。主此四分<a class="t" id="t0162c15"></a>野之天，名曰仁意，仁意所護者，其國久而<a class="t" id="t0162c16"></a>益勝，必多聖賢智謀之人，餘國不及，亦無<a class="t" id="t0162c17"></a>有能壞者。是巴隣城，欲壞時，當以三事：一<a class="t" id="t0162c18"></a>者大火，二者大水，三者中人與外人謀；乃壞<a class="t" id="t0162c19"></a>此城。」</p>
<p><a class="t-linehead" id="t-linehead0162c19"></a>大臣雨舍聞佛與比丘眾，從摩竭國<a class="t" id="t0162c20"></a>轉遊到此，即乘王威嚴車五百乘，出巴隣聚<a class="t" id="t0162c21"></a>往到佛所，前為佛作禮，却坐一面，前白佛：<a class="t" id="t0162c22"></a>「明日寧可與諸比丘俱於舍小食？」佛默然不<a class="t" id="t0162c23"></a>應。雨舍公言如是者三。佛法默然者，如言：「可。」<a class="t" id="t0162c24"></a>雨舍公即去，嚴舍中，為佛及諸比丘僧，施設<a class="t" id="t0162c25"></a>牀座，然燈火，飯食具。</p>
<p><a class="t-linehead" id="t-linehead0162c25"></a>明日，雨舍公往請佛，<a class="t" id="t0162c26"></a>佛時與比丘僧千二百五十人俱往。飯食訖<a class="t" id="t0162c27"></a>竟，佛即呪願言：「使若得道，莫樂國公位，雖<a class="t" id="t0162c28"></a>今世不得離於縣官者，若今飯佛及比丘僧，<a class="t" id="t0162c29"></a>使若後世脫於縣官。世有明者，當飯食賢善<a class="t" id="t0163a01"></a>道人，道人呪願，不棄仕官，求官不可有貪<a class="t" id="t0163a02"></a>心、酷心、進心、樂心、勸心，去是五心事縣官者，<a class="t" id="t0163a03"></a>可得無他，死後可得除地獄之罪。雨舍公！若<a class="t" id="t0163a04"></a>自思惟。」公言：「諾，受教。」佛及比丘僧皆起去。<a class="t" id="t0163a05"></a>佛出城門，公即隨佛後，視佛從何城門出，<a class="t" id="t0163a06"></a>欲名佛所出門為佛城門；所度小溪水，名<a class="t" id="t0163a07"></a>為佛溪。</p>
<p><a class="t-linehead" id="t-linehead0163a07"></a>佛至江水邊，時，人民大眾多欲度，中<a class="t" id="t0163a08"></a>有乘舫舡者、小舡者、竹桴度者，佛坐思念：<a class="t" id="t0163a09"></a>「我未作佛時，度此曹水，乘桴船度，今我身<a class="t" id="t0163a10"></a>不復乘桴船度水。」佛自念言：「我是度人師，<a class="t" id="t0163a11"></a>使人得度世道，不復從人受度。」念適已，諸<a class="t" id="t0163a12"></a>比丘皆已度。佛呼阿難：「俱至拘隣聚。」阿難<a class="t" id="t0163a13"></a>言：「諾。」佛即與千二百五十比丘，悉俱至拘隣<a class="t" id="t0163a14"></a>聚。佛言諸比丘：「皆聽。持善心與天下無諍，<a class="t" id="t0163a15"></a>自思惟當知無常，以慧憂身。持善心與天下<a class="t" id="t0163a16"></a>無諍，自思惟以即明，明者即去貪婬、瞋恚、愚<a class="t" id="t0163a17"></a>癡之態，三態去，即得度世道，不復生死，心<a class="t" id="t0163a18"></a>不復走，一心無所著，如國王樂獨思，若干人<a class="t" id="t0163a19"></a>眾中我獨主。得道者，度世者，亦自思心，有<a class="t" id="t0163a20"></a>若干千萬端，今皆主是心，如國王典主人民。」</p><a class="t" id="t0163a21"></a>
<p><a class="t-linehead" id="t-linehead0163a21"></a>佛復從拘隣聚，呼阿難：「俱至喜豫國。」阿難<a class="t" id="t0163a22"></a>言：「諾。」佛與諸比丘俱至喜豫國揵提樹下坐。<a class="t" id="t0163a23"></a>佛遣諸比丘僧於喜豫國分衛，以還，白佛<a class="t" id="t0163a24"></a>言：「喜豫國多病者，人民多死者，中有優婆<a class="t" id="t0163a25"></a>塞，名玄鳥、時仙、初動、式賢、淑賢、快賢、<a class="t" id="t0163a26"></a>伯宗、兼尊、德舉、上淨，等十人，皆優婆塞，<a class="t" id="t0163a27"></a>持五戒，今皆死。」諸比丘俱問佛：「是諸優婆<a class="t" id="t0163a28"></a>塞，死者皆趣何道？」佛言：「玄鳥等十人，死皆<a class="t" id="t0163a29"></a>在不還道中。」</p>
<p><a class="t-linehead" id="t-linehead0163a29"></a>佛告諸比丘僧：「若曹但見十人<a class="t" id="t0163b01"></a>死，佛持天眼見，見優婆塞死者五百人，皆<a class="t" id="t0163b02"></a>生不還道中。復有二百優婆塞，如難提等，<a class="t" id="t0163b03"></a>生時無婬態、無怒態、無癡態，死皆生忉利天<a class="t" id="t0163b04"></a>上，得溝港道，當復七死七生便得阿羅漢道。<a class="t" id="t0163b05"></a>玄鳥等五百人，皆得不還道，自於天上得應<a class="t" id="t0163b06"></a>真道。」佛告諸比丘：「若行分衛來還，何為道<a class="t" id="t0163b07"></a>是十優婆塞？若曹故欲擾佛，謂佛不欲聞是<a class="t" id="t0163b08"></a>惡，佛亦當何所畏難，其有生者皆當死，過<a class="t" id="t0163b09"></a>去、當來、現在諸佛，皆般泥洹。今我作佛，亦<a class="t" id="t0163b10"></a>當般泥洹，用是身故作佛，若干劫求佛，止<a class="t" id="t0163b11"></a>生死之道，作佛絕生死之本，知是人本從癡<a class="t" id="t0163b12"></a>故，從癡為行，從行為識，從識為字色，從字<a class="t" id="t0163b13"></a>色為六入，從六入為栽，從栽為痛，從痛為<a class="t" id="t0163b14"></a>愛，從愛為求，從求為有，從有為生，從生為<a class="t" id="t0163b15"></a>老死，憂悲苦不如意惱，如是合大苦陰墮習。<a class="t" id="t0163b16"></a>佛故思惟生死本，如車有輪，車行無休息時，<a class="t" id="t0163b17"></a>人從癡故得生死，以去癡便癡滅，以癡滅便<a class="t" id="t0163b18"></a>行滅，以行滅便識滅，以識滅便字色滅，以字<a class="t" id="t0163b19"></a>色滅便六入滅，以六入滅便栽滅，以栽滅便<a class="t" id="t0163b20"></a>痛滅，以痛滅便愛滅，以愛滅便求滅，以求<a class="t" id="t0163b21"></a>滅便有滅，以有滅便生滅，以生滅便老死滅，<a class="t" id="t0163b22"></a>以老死滅便憂悲苦不如意惱滅，如是合大<a class="t" id="t0163b23"></a>陰墮習為盡。佛故先為若曹說，癡故有生死，<a class="t" id="t0163b24"></a>慧者持道，不復生死。」</p>
<p><a class="t-linehead" id="t-linehead0163b24"></a>佛言：「若曹當念奉佛<a class="t" id="t0163b25"></a>法聖眾淨戒，相承用教佛經，當思惟端心，<a class="t" id="t0163b26"></a>不復更生死，無憂哭之患。」</p><a class="t" id="t0163b27"></a>
<p><a class="t-linehead" id="t-linehead0163b27"></a>佛從喜豫聚，呼阿難：「至維耶梨國。」阿難言：「諾。」<a class="t" id="t0163b28"></a>佛從喜豫聚，至維耶梨國，未至七里，佛止<a class="t" id="t0163b29"></a><span class="gaiji">［木＊奈］<!--gaiji,,1[木＊奈],2&#x3B88;,3--></span>園中。有婬女人，字<span class="gaiji">［木＊奈］<!--gaiji,,1[木＊奈],2&#x3B88;,3--></span>女，有五百婬女弟<a class="t" id="t0163c01"></a>子，於城中聞佛以來在<span class="gaiji">［木＊奈］<!--gaiji,,1[木＊奈],2&#x3B88;,3--></span>園中，皆勅五百<a class="t" id="t0163c02"></a>婬女弟子，令好莊衣嚴車，從城中出，至佛<a class="t" id="t0163c03"></a>所欲見佛，為佛跪拜。時，佛在<span class="gaiji">［木＊奈］<!--gaiji,,1[木＊奈],2&#x3B88;,3--></span>園中，與<a class="t" id="t0163c04"></a>千比丘俱，為諸比丘說經。佛見<span class="gaiji">［木＊奈］<!--gaiji,,1[木＊奈],2&#x3B88;,3--></span>女與五<a class="t" id="t0163c05"></a>百婬弟子俱，皆好莊衣，佛勅諸比丘：「汝曹<a class="t" id="t0163c06"></a>見<span class="gaiji">［木＊奈］<!--gaiji,,1[木＊奈],2&#x3B88;,3--></span>女與五百婬弟子俱，皆低頭，端若心，<a class="t" id="t0163c07"></a>雖好莊衣來，譬如畫瓶，外有好畫，中但有不<a class="t" id="t0163c08"></a>淨，封結不可發解，解者不淨臭即至。<span class="gaiji">［木＊奈］<!--gaiji,,1[木＊奈],2&#x3B88;,3--></span>女<a class="t" id="t0163c09"></a>皆是瓶輩，其有比丘當見力。何等為見力？<a class="t" id="t0163c10"></a>去惡就善，不聽婬態，寧自破骨破心燔燒身<a class="t" id="t0163c11"></a>體，終不隨心作惡，不但力士為多力，能自<a class="t" id="t0163c12"></a>端心，勝於力士。佛與心諍以來，其劫無數，<a class="t" id="t0163c13"></a>不聽隨心，勤力精進，自致作佛。比丘可自<a class="t" id="t0163c14"></a>齊端其心，心久在不淨中，今亦可自拔擢，<a class="t" id="t0163c15"></a>自思惟身體五藏，亦可齊止生死之法，視<a class="t" id="t0163c16"></a>外亦苦，視中亦苦，端若心。」</p>
<p><a class="t-linehead" id="t-linehead0163c16"></a><span class="gaiji">［木＊奈］<!--gaiji,,1[木＊奈],2&#x3B88;,3--></span>女到，下車至<a class="t" id="t0163c17"></a>佛所，為佛作禮却坐一面，諸比丘皆低頭。<a class="t" id="t0163c18"></a>佛言：「若何緣來？」<span class="gaiji">［木＊奈］<!--gaiji,,1[木＊奈],2&#x3B88;,3--></span>女言：「我數聞佛尊於諸<a class="t" id="t0163c19"></a>天，故來跪拜。」佛言：「<span class="gaiji">［木＊奈］<!--gaiji,,1[木＊奈],2&#x3B88;,3--></span>女！若樂作女人耶？」<a class="t" id="t0163c20"></a><span class="gaiji">［木＊奈］<!--gaiji,,1[木＊奈],2&#x3B88;,3--></span>女言：「天使我作女人耳，我不樂也。」佛言：<a class="t" id="t0163c21"></a>「汝不樂作女人者，誰使汝畜五百婬弟子者？」<a class="t" id="t0163c22"></a><span class="gaiji">［木＊奈］<!--gaiji,,1[木＊奈],2&#x3B88;,3--></span>女言：「是皆貧民，我養護之。」佛言：「不然。<a class="t" id="t0163c23"></a>若不厭女人之病，月期不淨，拘絆捶杖，不<a class="t" id="t0163c24"></a>得自在，不厭汝身，反更從五百人。」<span class="gaiji">［木＊奈］<!--gaiji,,1[木＊奈],2&#x3B88;,3--></span>女言：<a class="t" id="t0163c25"></a>「我癡所致，慧者不為是。」佛言：「審如是者善。」<a class="t" id="t0163c26"></a><span class="gaiji">［木＊奈］<!--gaiji,,1[木＊奈],2&#x3B88;,3--></span>女即長跪白佛：「明日請佛及比丘僧。」佛默<a class="t" id="t0163c27"></a>然不應。<span class="gaiji">［木＊奈］<!--gaiji,,1[木＊奈],2&#x3B88;,3--></span>女大喜，即起為佛作禮而去。</p>
<p><a class="t-linehead" id="t-linehead0163c27"></a>去<a class="t" id="t0163c28"></a>未久，維耶離豪姓諸理家，聞佛比丘僧俱來，<a class="t" id="t0163c29"></a>去城七里，在<span class="gaiji">［木＊奈］<!--gaiji,,1[木＊奈],2&#x3B88;,3--></span>園中。即乘王威，皆嚴駕乘<a class="t" id="t0164a01"></a>而出，欲覲見供養佛。中有乘青馬青車，青<a class="t" id="t0164a02"></a>衣青蓋，青幢青幡，官屬皆青；中有乘黃馬<a class="t" id="t0164a03"></a>黃車，黃衣黃蓋，黃幢黃幡，官屬皆黃；中有<a class="t" id="t0164a04"></a>乘赤馬赤車，赤衣赤蓋，赤幢赤幡，官屬皆<a class="t" id="t0164a05"></a>赤；中有乘白馬白車，白衣白蓋，白幢白幡，<a class="t" id="t0164a06"></a>官屬皆白；中有乘黑馬黑車，黑衣黑蓋，黑<a class="t" id="t0164a07"></a>幢黑幡，官屬皆黑。佛遙見車騎數十萬人來，<a class="t" id="t0164a08"></a>即告諸比丘：「汝欲見忉利天上帝釋苑中侍<a class="t" id="t0164a09"></a>從出入者，如此諸理家無有異也。」諸理家行<a class="t" id="t0164a10"></a>到道口，皆下車至佛所，前者為佛跪，中央<a class="t" id="t0164a11"></a>者皆低頭，最後者但叉手皆坐。佛問：「若曹<a class="t" id="t0164a12"></a>所從來？」諸理家言：「聞佛在是故，出城跪拜。」<a class="t" id="t0164a13"></a>中有一人字賓自，起至佛前，熟視佛。佛問：<a class="t" id="t0164a14"></a>「若何等視？」賓自言：「舉天上天下，皆為佛傾<a class="t" id="t0164a15"></a>動，我視佛無厭極。」佛言：「賓自！莊當熟視佛，<a class="t" id="t0164a16"></a>久遠乃復有佛耳，曼有佛時，當受佛教命。」<a class="t" id="t0164a17"></a>中有四五百理家言：「賓自有大德，與佛共談。」<a class="t" id="t0164a18"></a>賓自言：「我遙聞佛經，我念作是經久，我適<a class="t" id="t0164a19"></a>今日乃得見耳，我有慈孝心於佛。」佛言：「天<a class="t" id="t0164a20"></a>下人少有如賓自輩，慈孝於師。」</p>
<p><a class="t-linehead" id="t-linehead0164a20"></a>佛告賓自：<a class="t" id="t0164a21"></a>「佛出於天下，知天下生死之道，說經開化天<a class="t" id="t0164a22"></a>上天下及鬼龍，無不傾側者，是佛第一威神。<a class="t" id="t0164a23"></a>其有讀佛經，自端心得道者，是佛第二威神。<a class="t" id="t0164a24"></a>佛於天下說經，賢者無不喜，聞者無不喜，<a class="t" id="t0164a25"></a>學者轉相教，轉相授導，轉相端心，是佛第<a class="t" id="t0164a26"></a>三威神。其學佛經者皆喜，如愚人得金，上<a class="t" id="t0164a27"></a>智者得應真道，第二者可得不還，第三者可<a class="t" id="t0164a28"></a>得頻來，第四者可得溝港，第五持優婆塞<a class="t" id="t0164a29"></a>五戒者，可得天上，持三戒者，可得作人。佛<a class="t" id="t0164b01"></a>出在天下，因現此道，是佛第四威神。」佛告<a class="t" id="t0164b02"></a>賓自：「若來熟視佛，若說數聞佛名希見佛。<a class="t" id="t0164b03"></a>時坐中有數十萬人，皆不問佛，若獨問，是<a class="t" id="t0164b04"></a>佛第五威神。」佛告賓自：「天下智慧者少，無<a class="t" id="t0164b05"></a>反復者多，受佛經道，受師好語，持師戒法，<a class="t" id="t0164b06"></a>諸鬼神龍，無不護視者，吏不敢妄召呼，當<a class="t" id="t0164b07"></a>慈孝於師，師不從弟子有所求索，在師前當<a class="t" id="t0164b08"></a>敬師，背後當稱譽師，師死常當憶念，於今<a class="t" id="t0164b09"></a>賓自者，人中雄善樂法清戒。」</p>
<p><a class="t-linehead" id="t-linehead0164b09"></a>維耶梨逝心<a class="t" id="t0164b10"></a>理家，請佛明日旦，寧可與諸比丘入城飯<a class="t" id="t0164b11"></a>食？佛言：「<span class="gaiji">［木＊奈］<!--gaiji,,1[木＊奈],2&#x3B88;,3--></span>女朝旦來請佛及比丘僧。」諸逝<a class="t" id="t0164b12"></a>心理家，皆俱去。</p>
<p><a class="t-linehead" id="t-linehead0164b12"></a><span class="gaiji">［木＊奈］<!--gaiji,,1[木＊奈],2&#x3B88;,3--></span>女明日旦來至佛所，白<a class="t" id="t0164b13"></a>佛言：「已設座，飯食具皆已辦，願天尊屈<a class="t" id="t0164b14"></a>威神。」佛言：「若徑去，我今隨後。」佛起著衣持<a class="t" id="t0164b15"></a>鉢，與比丘俱入城。城中觀者數十萬人，中<a class="t" id="t0164b16"></a>有賢善優婆塞，皆言：「佛如明月，弟子如明星，<a class="t" id="t0164b17"></a>與月相隨。」時，佛好如是。</p>
<p><a class="t-linehead" id="t-linehead0164b17"></a>佛至<span class="gaiji">［木＊奈］<!--gaiji,,1[木＊奈],2&#x3B88;,3--></span>女家，就坐<a class="t" id="t0164b18"></a>行澡水，佛及諸比丘僧飯食竟，澡手已畢，<a class="t" id="t0164b19"></a><span class="gaiji">［木＊奈］<!--gaiji,,1[木＊奈],2&#x3B88;,3--></span>女持小机，於佛前坐。佛告<span class="gaiji">［木＊奈］<!--gaiji,,1[木＊奈],2&#x3B88;,3--></span>女：「聖人及<a class="t" id="t0164b20"></a>天下尊豪富貴，唯尚戒淨，明佛諸經。坐中<a class="t" id="t0164b21"></a>語言，無不好聽，其所行處，無不敬愛者，今<a class="t" id="t0164b22"></a>在天下作人，不貪財色，奉佛神化，死無不<a class="t" id="t0164b23"></a>生天上者。」佛告<span class="gaiji">［木＊奈］<!--gaiji,,1[木＊奈],2&#x3B88;,3--></span>女：「善自愛重，持五戒。」佛<a class="t" id="t0164b24"></a>與比丘俱去。</p><a class="t" id="t0164b25"></a>
<p><a class="t-linehead" id="t-linehead0164b25"></a>佛從維耶梨國出，告阿難：「寧可俱至竹芳<a class="t" id="t0164b26"></a>聚。」阿難言：「諾。」又聞竹芳聚，米穀大貴，諸<a class="t" id="t0164b27"></a>比丘求分衛難得。佛坐思惟，維耶梨國飢饉，<a class="t" id="t0164b28"></a>穀糴騰貴，其聚狹小，不能供諸比丘分衛，<a class="t" id="t0164b29"></a>佛思念，欲遣諸比丘，分布餘國賤米穀處<a class="t" id="t0164c01"></a>行分衛。佛告諸比丘僧：「是竹芳聚，米穀騰<a class="t" id="t0164c02"></a>貴，求分衛難得；彼間有沙羅提國豐熟。是<a class="t" id="t0164c03"></a>維耶梨四界，米穀皆貴，我自與阿難，俱留<a class="t" id="t0164c04"></a>此竹芳聚。」諸比丘受佛教，皆去至沙羅提<a class="t" id="t0164c05"></a>國。</p>
<p><a class="t-linehead" id="t-linehead0164c05"></a>佛與阿難俱，至竹芳聚，身皆大痛，欲<a class="t" id="t0164c06"></a>般泥洹。佛自念：「諸比丘皆去，我獨般泥洹，<a class="t" id="t0164c07"></a>不事無教戒？」阿難從一樹下起至佛所，問佛：<a class="t" id="t0164c08"></a>「聖體不和寧差不？」佛言：「未差大劇，欲般泥<a class="t" id="t0164c09"></a>洹。」阿難言：「且莫般泥洹，須比丘僧聚會。」佛<a class="t" id="t0164c10"></a>告阿難：「我已有經戒，若曹但當案經戒奉<a class="t" id="t0164c11"></a>行之，我亦在比丘僧中，比丘僧皆已知佛<a class="t" id="t0164c12"></a>所教勅，事師法皆以付諸弟子，弟子但當持<a class="t" id="t0164c13"></a>行熟學。今我身皆痛，我持佛威神治病，不<a class="t" id="t0164c14"></a>復持心思病，如小差狀。」</p>
<p><a class="t-linehead" id="t-linehead0164c14"></a>佛語阿難：「今佛年<a class="t" id="t0164c15"></a>已尊，且八十，如故車無堅強，我身體如此<a class="t" id="t0164c16"></a>無堅強，我本不為若曹說，無有墮地不死<a class="t" id="t0164c17"></a>者，最上有天，名不想入，壽八十億四千萬<a class="t" id="t0164c18"></a>劫，會當復死，用是故起經於天下，斷生死之<a class="t" id="t0164c19"></a>根本。我般泥洹以後，無得棄是經戒，轉相<a class="t" id="t0164c20"></a>承用，自思中外，端心正行，當持戒法，中外<a class="t" id="t0164c21"></a>令如常。其有四輩弟子，持戒法者，皆佛弟<a class="t" id="t0164c22"></a>子，其有學佛經道者，皆是佛弟子。佛棄轉<a class="t" id="t0164c23"></a>輪王，憂天上天下人，亦可自憂疾，去婬態、<a class="t" id="t0164c24"></a>怒態、癡態。」</p><a class="t" id="t0164c25"></a>
<p><a class="t-linehead" id="t-linehead0164c25"></a>佛從竹芳聚，呼阿難：「且復還至維耶梨國。」<a class="t" id="t0164c26"></a>阿難言：「受教。」佛還維耶梨國，入城持鉢行分<a class="t" id="t0164c27"></a>衛，還止急疾神樹下露坐，思惟生死之事。<a class="t" id="t0164c28"></a>阿難遠在一樹下，思惟陰房之事，起至佛所，<a class="t" id="t0164c29"></a>為佛作禮已，住白佛言：「何以不般泥洹？」佛<a class="t" id="t0165a01"></a>告阿難：「維耶梨國大樂，越耶國大樂，急疾<a class="t" id="t0165a02"></a>神地大樂，沙達諍城門大樂，城中街曲大樂，<a class="t" id="t0165a03"></a>社名浮沸大樂，閻浮利天下大樂，越祇大樂，<a class="t" id="t0165a04"></a>遮波國大樂，薩城門大樂，摩竭國大樂，滿<a class="t" id="t0165a05"></a>沸大樂，鬱提大樂，醯連溪出金山大樂，閻<a class="t" id="t0165a06"></a>浮利內地，所生五色如畫，人<span class="corr" title="[存&gt;在] cf.【麗】">在</span>其中生者大<a class="t" id="t0165a07"></a>樂。」</p><a class="t" id="t0165a08"></a>
<p><a class="t-linehead" id="t-linehead0165a08"></a>佛告阿難：「其有比丘比丘尼，持四法熟思正<a class="t" id="t0165a09"></a>心不隨心，外亦思善，中亦思善，心亦無所<a class="t" id="t0165a10"></a>復貪樂，心不驚恐不復走，比丘比丘尼，其有<a class="t" id="t0165a11"></a>持志意如是四法，名四神足，欲不死一劫<a class="t" id="t0165a12"></a>可得。」魔時入阿難腹中。佛復告阿難：「如是<a class="t" id="t0165a13"></a>尚可。」</p>
<p><a class="t-linehead" id="t-linehead0165a13"></a>阿難復言：「佛何以不般泥洹？時足可<a class="t" id="t0165a14"></a>般泥洹。」佛復言：「閻浮利大樂，其有知是四<a class="t" id="t0165a15"></a>神足者，當可在天地間一劫有餘。」佛告阿難<a class="t" id="t0165a16"></a>如是者再三，阿難不應四神足事。佛告阿<a class="t" id="t0165a17"></a>難：「若却於樹下自思惟。」</p>
<p><a class="t-linehead" id="t-linehead0165a17"></a>佛起至醯連溪水邊<a class="t" id="t0165a18"></a>樹下坐，魔來至佛所言：「何以不般泥洹？」佛言：<a class="t" id="t0165a19"></a>「咄！弊魔！未可般泥洹，須我四輩弟子<span class="gaiji">黠<!--gaiji,黠,1[烈-列＋（里＊吉）],2,3--></span>慧得<a class="t" id="t0165a20"></a>道，須我天上諸天世間人民逮及鬼神智慧<a class="t" id="t0165a21"></a>得道，須我經法遍布天下，未可般泥洹。」魔<a class="t" id="t0165a22"></a>知佛當般泥洹，歡喜而去。</p>
<p><a class="t-linehead" id="t-linehead0165a22"></a>佛坐自思惟：「亦<a class="t" id="t0165a23"></a>可放棄壽命，意欲放棄壽命。」時天地大動，<a class="t" id="t0165a24"></a>諸鬼神皆驚。阿難於樹下，驚起至佛所，前<a class="t" id="t0165a25"></a>以頭面著佛足，却在一面住，白佛：「我於樹<a class="t" id="t0165a26"></a>下坐，天地大動，我驚衣毛為起，我生不更<a class="t" id="t0165a27"></a>是曹地動。」</p>
<p><a class="t-linehead" id="t-linehead0165a27"></a>佛為阿難說：「天地動有八事。何<a class="t" id="t0165a28"></a>等為八？地在水上，水在風上，風持水，如從<a class="t" id="t0165a29"></a>地上望天，或時風動水，水動地，地因動，是<a class="t" id="t0165b01"></a>為一動。有阿羅漢尊貴，自欲試威神，意欲<a class="t" id="t0165b02"></a>令地動，因以手兩指案地，天地為大動，是<a class="t" id="t0165b03"></a>為二動。中有天威神大，意欲動地，地即為<a class="t" id="t0165b04"></a>大動，是為三動。佛為菩薩時，從第四兜術<a class="t" id="t0165b05"></a>天來下，入母腹中，時，天地為大動。菩薩從<a class="t" id="t0165b06"></a>右脇生時，天地為大動。菩薩得道為佛時，<a class="t" id="t0165b07"></a>天地為大動。佛起本經時，天地為大動。佛<a class="t" id="t0165b08"></a>放棄壽命，天地為大動。」佛告阿難：「今佛却<a class="t" id="t0165b09"></a>後三月當般泥洹，天地為當復大動，是為<a class="t" id="t0165b10"></a>八動。」</p>
<p><a class="t-linehead" id="t-linehead0165b10"></a>阿難聞佛自期三月，即啼而問：「得無<a class="t" id="t0165b11"></a>以棄壽命？」佛告阿難：「是以棄壽命。」</p>
<p><a class="t-linehead" id="t-linehead0165b11"></a>阿難白<a class="t" id="t0165b12"></a>佛言：「我從佛聞口受，若比丘有是四法，名<a class="t" id="t0165b13"></a>四神足，欲不死一劫可得。佛德過四神足，<a class="t" id="t0165b14"></a>何以不止過一劫？」佛告阿難：「是若過，是若所<a class="t" id="t0165b15"></a>作。我再三告言，閻浮利內大樂；若徑默然<a class="t" id="t0165b16"></a>不應。我見若頭角，若何以聽魔使得入若腹<a class="t" id="t0165b17"></a>中？我今不得復止，却後三月當般泥洹。」阿<a class="t" id="t0165b18"></a>難即起，語諸比丘僧：「佛却後三月當般泥洹。」<a class="t" id="t0165b19"></a>佛告阿難：「皆聚會諸比丘，著大會堂中。」阿<a class="t" id="t0165b20"></a>難白言：「比丘僧皆在大會堂中。」佛即起到大<a class="t" id="t0165b21"></a>會堂中，諸比丘皆起，為佛作禮。</p>
<p><a class="t-linehead" id="t-linehead0165b21"></a>佛告諸比<a class="t" id="t0165b22"></a>丘：「天下無常堅固人，愛樂生死，不求度世<a class="t" id="t0165b23"></a>道者，皆為癡。父母皆當別離，有憂哭之念，<a class="t" id="t0165b24"></a>人轉相恩愛貪慕悲哀，天下無生不死者。我<a class="t" id="t0165b25"></a>本經說，生者皆當死，死者復生，轉相憂哭，<a class="t" id="t0165b26"></a>無休息時。須彌山尚崩壞，天上諸天亦死，<a class="t" id="t0165b27"></a>作王者亦死，貧富貴賤下至畜生，無生不死<a class="t" id="t0165b28"></a>者，莫怪佛却後三月當般泥洹。佛去亦當持<a class="t" id="t0165b29"></a>經戒，在者亦當持經戒，趣至度世，不復生<a class="t" id="t0165c01"></a>死，無復憂哭。佛經當使長久，佛去後天下<a class="t" id="t0165c02"></a>賢者，當共持經戒，天下人自正心者，天上<a class="t" id="t0165c03"></a>諸天，皆喜助人得福。佛經可讀、可諷、可學、可<a class="t" id="t0165c04"></a>持、可思、可正心、可端意、可轉相教，有四事：端<a class="t" id="t0165c05"></a>身、端心、端志、端口。復有四事，欲怒者忍，惡<a class="t" id="t0165c06"></a>念者棄，貪欲者棄，常當憂死。復有四事：心<a class="t" id="t0165c07"></a>欲邪者莫聽，心欲婬者莫聽，思欲惡者莫聽，<a class="t" id="t0165c08"></a>思欲豪貴莫聽。復有四事：心常當憂死，心<a class="t" id="t0165c09"></a>所欲圖惡者莫聽，當撿心，心當隨人，人莫<a class="t" id="t0165c10"></a>隨心，心者誤人，心殺身，心取羅漢，心取天，<a class="t" id="t0165c11"></a>心取人，心取畜生蟲蟻鳥獸，心取地獄，心<a class="t" id="t0165c12"></a>取餓鬼，作形貌者，皆心所為。壽命，三者相<a class="t" id="t0165c13"></a>隨，心最是師，命隨心，壽隨命，三者相隨，<a class="t" id="t0165c14"></a>今我作佛，為天上天下所敬，皆心所為，當<a class="t" id="t0165c15"></a>念生死之痛，與家室別離，當念八事，思惟<a class="t" id="t0165c16"></a>佛經：一者當棄妻子求度世道，不與世間諍，<a class="t" id="t0165c17"></a>無貪心。二者不得兩舌、惡口、妄言、綺語、吟嘯、<a class="t" id="t0165c18"></a>歌戲。三者不得殺生，盜人財物，思念婬泆。四<a class="t" id="t0165c19"></a>者不得懷怒癡貪。五者不得嫉彼慢人。六者<a class="t" id="t0165c20"></a>不得思念作惡加痛於人。七者無作恣態，不<a class="t" id="t0165c21"></a>得懈怠著臥，存味飲食。八者當憂身生老病<a class="t" id="t0165c22"></a>死。持是八事，自端心，可與天下無諍，當趣<a class="t" id="t0165c23"></a>度世道。諸比丘當思惟是八事，本四痛，佛經<a class="t" id="t0165c24"></a>可長久。」</p><a class="t" id="t0165c25"></a>
<p><a class="t-linehead" id="t-linehead0165c25"></a>佛從維耶梨國，呼阿難：「去至拘隣聚。」阿難<a class="t" id="t0165c26"></a>言：「諾。」佛從維耶梨國出，迴身視城。阿難即<a class="t" id="t0165c27"></a>前問佛：「佛不妄轉身視城。」佛告阿難：「我不妄<a class="t" id="t0165c28"></a>轉身，夫作佛不得妄還向視。」阿難言：「佛還<a class="t" id="t0165c29"></a>向視者何意？」佛言：「我今日壽竟，不復入是<a class="t" id="t0166a01"></a>城，故還顧耳。」隨佛有一比丘，前問佛：「於今<a class="t" id="t0166a02"></a>不復還入是城中？」佛言：「我當般泥洹，不復還<a class="t" id="t0166a03"></a>見維耶梨國，當至華氏鄉土。」</p>
<p><a class="t-linehead" id="t-linehead0166a03"></a>佛至拘鄰聚，聚<a class="t" id="t0166a04"></a>中有園，名尸舍洹。佛皆呼諸比丘：「今作心<a class="t" id="t0166a05"></a>淨潔坐，自思惟，知生中慧者使心端，心端者<a class="t" id="t0166a06"></a>婬怒癡態三態皆解，其比丘自說以斷生死<a class="t" id="t0166a07"></a>之根，得羅漢道，一心無所復憂，不復憂生死，<a class="t" id="t0166a08"></a>雖更苦，得不生死之道。」</p>
<p><a class="t-linehead" id="t-linehead0166a08"></a>佛從拘隣聚，呼阿難：<a class="t" id="t0166a09"></a>「去至揵梨聚。」阿難言：「諾。」佛與比丘僧，俱至揵<a class="t" id="t0166a10"></a>梨聚。從揵梨聚，佛呼阿難：「俱至金聚。」與比<a class="t" id="t0166a11"></a>丘僧俱，佛告諸比丘：「其有比丘，淨心思心智<a class="t" id="t0166a12"></a>心自思惟，其有智知經者，是慧心本，婬心、<a class="t" id="t0166a13"></a>怒心、癡心皆滅去，三心清淨，欲得度世道不<a class="t" id="t0166a14"></a>難。以得羅漢道，諸婬、怒、癡皆消滅去，當自<a class="t" id="t0166a15"></a>說已棄是三事，不復作生死之法。」</p>
<p><a class="t-linehead" id="t-linehead0166a15"></a>佛從金<a class="t" id="t0166a16"></a>聚，呼阿難：「且復至授手聚。」阿難言：「諾。」即與<a class="t" id="t0166a17"></a>諸比丘俱，至授手聚。佛告比丘：「淨心思心<a class="t" id="t0166a18"></a>智心，有淨心意者，心即生，智心即生，智<a class="t" id="t0166a19"></a>心即生開解，不念婬，不念怒，不復癡，心乃<a class="t" id="t0166a20"></a>開解。」比丘自說言：「我所求皆得，因見羅漢<a class="t" id="t0166a21"></a>道。」</p>
<p><a class="t-linehead" id="t-linehead0166a21"></a>佛從授手聚，呼阿難：「去至掩滿聚。」阿難言：<a class="t" id="t0166a22"></a>「諾。」即與諸比丘俱，至掩滿聚。佛告諸比丘<a class="t" id="t0166a23"></a>僧：「淨心之法，思心智心，至無婬怒之態，得<a class="t" id="t0166a24"></a>淨心之道，思心智心，即生思心之道，淨心智<a class="t" id="t0166a25"></a>心，即開解智心之道，淨心思心即明。人有<a class="t" id="t0166a26"></a>褺與染者作色，褺布淨潔，作色皆好，是<a class="t" id="t0166a27"></a>褺淨故。比丘有是三心，淨心、思心、智心，淨心<a class="t" id="t0166a28"></a>為尸大，思心為三摩提，智心為崩慢若。尸大<a class="t" id="t0166a29"></a>心者，不婬、不怒、不貪。三摩提者，攝心令不走。<a class="t" id="t0166b01"></a>崩慢若者，心無愛欲，持佛經戒。如人有褺<a class="t" id="t0166b02"></a>布，褺布有垢，人欲染作色，以著染中，色不<a class="t" id="t0166b03"></a>明。比丘不定在淨心、思心、智心，欲得道者難，<a class="t" id="t0166b04"></a>坐心不解故。比丘心自解，坐思即見天上，具<a class="t" id="t0166b05"></a>知人心所念，亦見地獄、餓鬼、畜生善惡所趣，<a class="t" id="t0166b06"></a>如清水下有沙石，青黃白黑，水中所有皆現，<a class="t" id="t0166b07"></a>但水清故；求度世道，如是心清淨。譬如溪水，<a class="t" id="t0166b08"></a>濁，下沙石不見，亦不知水深淺；比丘心不淨，<a class="t" id="t0166b09"></a>不能得度世道，坐心濁故。」</p>
<p><a class="t-linehead" id="t-linehead0166b09"></a>佛從掩滿聚，呼阿<a class="t" id="t0166b10"></a>難：「俱至喜豫聚。」阿難言：「諾。」即與諸比丘俱，<a class="t" id="t0166b11"></a>至喜豫聚。佛告比丘：「若有淨心思心智心，師<a class="t" id="t0166b12"></a>所教授，弟子當學，思師同不能入弟子心中，<a class="t" id="t0166b13"></a>端弟子心，比丘當自淨心，端是心，心端則<a class="t" id="t0166b14"></a>得度世道，當自說已得度世道，斷生死之<a class="t" id="t0166b15"></a>根本。」</p>
<p><a class="t-linehead" id="t-linehead0166b15"></a>佛呼阿難：「至華氏聚。」阿難言：「諾。」即與<a class="t" id="t0166b16"></a>諸比丘俱，至華氏聚。佛告諸比丘：「心有三<a class="t" id="t0166b17"></a>垢，婬垢、怒垢、癡垢，持淨心却婬垢，持思心<a class="t" id="t0166b18"></a>却怒垢，持慧心却癡垢，比丘自說以得度世<a class="t" id="t0166b19"></a>道，斷是生死啼哭憂思之本。」</p>
<p><a class="t-linehead" id="t-linehead0166b19"></a>佛復從華氏聚，<a class="t" id="t0166b20"></a>呼阿難：「俱至夫延城。」阿難言：「諾。」即與諸比丘<a class="t" id="t0166b21"></a>俱，至夫延城北樹下坐。阿難坐邊樹下，精思<a class="t" id="t0166b22"></a>內觀，地大動。阿難起至佛所，白佛言：「地何以<a class="t" id="t0166b23"></a>大動？」佛言：「地動有四因緣：一動者地在水上，<a class="t" id="t0166b24"></a>水在風上，下風動搖水，水動搖地，地因動，<a class="t" id="t0166b25"></a>是為一動。其有阿羅漢，欲自試道，以手兩指<a class="t" id="t0166b26"></a>案地，地為動，是為二動。中有天威神大，意<a class="t" id="t0166b27"></a>欲動地，地即為動，是為三動。佛不久當般泥<a class="t" id="t0166b28"></a>洹，地當復大動，是為四動。」阿難言：「佛威神乃<a class="t" id="t0166b29"></a>如是，佛般泥洹，地為大動。」</p><a class="t" id="t0166c01"></a>
<p><a class="t-linehead" id="t-linehead0166c01"></a>佛告阿難：「佛威神巍巍甚尊，明化無量，若欲<a class="t" id="t0166c02"></a>知佛威神不？」阿難言：「願欲聞知。」</p>
<p><a class="t-linehead" id="t-linehead0166c02"></a>佛言：「我行遍<a class="t" id="t0166c03"></a>諸天下，所至郡國中人民，知者來至佛所，佛<a class="t" id="t0166c04"></a>身自變化，作其國邑衣服語言，我視其人民<a class="t" id="t0166c05"></a>行何等法，知有何經戒？佛即益其經戒。其人<a class="t" id="t0166c06"></a>民皆不知我為誰，亦不知我從天上來地中<a class="t" id="t0166c07"></a>出，人民大恭敬我。我化遍至諸國王所，國王<a class="t" id="t0166c08"></a>問我言：『卿為何等人？』我言：『是國中道人。』國王<a class="t" id="t0166c09"></a>問我：『作何經？』我言：『欲問何等經，所問者我皆<a class="t" id="t0166c10"></a>應答。』國王所可喜者，我皆為廣說已。我即化<a class="t" id="t0166c11"></a>沒去，不見國王，從後皆不知我為誰。我至諸<a class="t" id="t0166c12"></a>逝心國，我亦化作逝心衣服語言，我問：『若作<a class="t" id="t0166c13"></a>何等經戒？』我知子曹心，知子曹語言。我引經<a class="t" id="t0166c14"></a>與教誡，便化沒去。子曹皆從後思我，自相<a class="t" id="t0166c15"></a>與語：『是何等人？天鬼神乎？』子曹皆不知我誰，<a class="t" id="t0166c16"></a>我亦不道是佛。我行一天下授經道遍已，我<a class="t" id="t0166c17"></a>上第一天上四天王所，我作天上衣服言語，<a class="t" id="t0166c18"></a>我問天：『若作何等經？』天言：『我不知經。』我即<a class="t" id="t0166c19"></a>為說經竟，便化沒去，天亦不知我為誰。我復<a class="t" id="t0166c20"></a>上第二忉利天上，化作忉利天上衣服語言，<a class="t" id="t0166c21"></a>我問忉利天：『若作何等經？』忉利天言：『不知經。』<a class="t" id="t0166c22"></a>我為說經竟，便化沒去，天亦不知我為誰。我<a class="t" id="t0166c23"></a>復上第三鹽天上，化作鹽天上衣服語言，我<a class="t" id="t0166c24"></a>問鹽天：『若作何等經？』天言：『我不知經。』我為說<a class="t" id="t0166c25"></a>經。我復上第四兜術天上，化作其天上衣<a class="t" id="t0166c26"></a>服語言，我問天：『作何等經？』其天言：『彌勒<a class="t" id="t0166c27"></a>為我說經。』我重復為說經。我復上至第五<a class="t" id="t0166c28"></a>不憍樂天上，作其天上衣服語言，我問天：<a class="t" id="t0166c29"></a>『若知經不？』其天言：『不知經。』我為說經，化沒<a class="t" id="t0167a01"></a>去，天皆不知我為誰。我復上第六化應聲天<a class="t" id="t0167a02"></a>上，作其天上衣服語言，我問天：『若作何等經？』<a class="t" id="t0167a03"></a>天言：『不知經。』我為說經，即復化沒去。第六<a class="t" id="t0167a04"></a>天從後，皆不知我為誰，我亦不語言是佛。</p>
<p><a class="t-linehead" id="t-linehead0167a04"></a>「我<a class="t" id="t0167a05"></a>復上梵天、梵眾天、梵輔天、大梵天、水行天、<a class="t" id="t0167a06"></a>水微天、無量水天、水音天、約淨天、遍淨天、<a class="t" id="t0167a07"></a>淨明天、守妙天、近際天、快見天、無結愛天，<a class="t" id="t0167a08"></a>諸天皆來視我，我悉問：『若寧知經不？』中有知<a class="t" id="t0167a09"></a>經者，有不知經者，我皆為說生死之道，說<a class="t" id="t0167a10"></a>斷生死根本之道，子曹所樂經者，我皆為說<a class="t" id="t0167a11"></a>之。我效作天上衣服語言，餘四天，其天皆<a class="t" id="t0167a12"></a>不能語，我欲上者，其天不能應答我；第二<a class="t" id="t0167a13"></a>十五名空慧天，第二十六天名識慧入，第二<a class="t" id="t0167a14"></a>十七天名無所念慧入，第二十八天名不想<a class="t" id="t0167a15"></a>入。」</p>
<p><a class="t-linehead" id="t-linehead0167a15"></a>佛言：「吾無所不見，唯泥洹最為樂。」</p>
<p>佛告<a class="t" id="t0167a16"></a>阿難：「佛威神不但能動地，二十八天皆為大<a class="t" id="t0167a17"></a>動，佛但以正心所致」</p>
<p><a class="t-linehead" id="t-linehead0167a17"></a>佛告阿難：「我般泥洹<a class="t" id="t0167a18"></a>後，阿難從佛口受聞經戒師法。阿難當道言：<a class="t" id="t0167a19"></a>『我從佛口聞是法，當為後比丘僧說之。』阿難！<a class="t" id="t0167a20"></a>若不得藏匿佛經，極可列露，經中無所疑，<a class="t" id="t0167a21"></a>我般泥洹已後，諸比丘當共持法。其有他比<a class="t" id="t0167a22"></a>丘，妄欲作師法，其經中無禁戒者棄，勿持<a class="t" id="t0167a23"></a>壞佛法。其有他比丘，妄增減佛經戒者，阿<a class="t" id="t0167a24"></a>難若當言：『我不從佛聞是經法，若何以妄增<a class="t" id="t0167a25"></a>減佛經戒？』比丘有不解佛經者，當問尊老比<a class="t" id="t0167a26"></a>丘。阿難！所見佛經戒，所從佛口聞者，為比<a class="t" id="t0167a27"></a>丘僧說之，勿增減；其有欲增減經戒者，阿<a class="t" id="t0167a28"></a>難！若當正處，非法者棄勿用。阿難！若當言：<a class="t" id="t0167a29"></a>『佛不出是語。』當謂之言：『若何以欲壞佛經戒？』<a class="t" id="t0167b01"></a>中有癡比丘，不解經戒者，當問尊老比丘，<a class="t" id="t0167b02"></a>比丘不得怒。其有比丘，不了是經，中有比<a class="t" id="t0167b03"></a>丘，知經戒，知佛所說，當往參問。其有比丘<a class="t" id="t0167b04"></a>疑於經戒者，來問比丘僧，當說言：『從其師<a class="t" id="t0167b05"></a>聞。』各自說其師名字。比丘說經戒者，不得<a class="t" id="t0167b06"></a>疑言非是佛所戒勅，比丘僧皆在結經中，在<a class="t" id="t0167b07"></a>中者用，在結經外，棄勿用。疑不解經戒者，<a class="t" id="t0167b08"></a>當問何處有長老比丘明經戒者，當往問其<a class="t" id="t0167b09"></a>經，問者不得言非是。其有疑者，阿難口解<a class="t" id="t0167b10"></a>言：『我從佛聞，不入結經中，長老比丘所不<a class="t" id="t0167b11"></a>說，棄勿用。諸比丘當處經戒，諸比丘處經戒<a class="t" id="t0167b12"></a>之後，當共持。』其有比丘，疑言是非真佛經，<a class="t" id="t0167b13"></a>不樂經者，諸比丘當逐出之。天下禾中生草，<a class="t" id="t0167b14"></a>草敗禾實，人當誅拔草去之，禾乃成好實。<a class="t" id="t0167b15"></a>比丘惡者，不樂經不持戒，壞敗善比丘，諸<a class="t" id="t0167b16"></a>比丘當共逐出。中有賢善比丘，好經戒，往<a class="t" id="t0167b17"></a>詣比丘所：『佛語諸比丘：「所持所知所學，當<a class="t" id="t0167b18"></a>授與比丘經戒。」』當言佛在時，於某國、某縣、某<a class="t" id="t0167b19"></a>聚、某處時，與某比丘相隨，說某經戒，持是<a class="t" id="t0167b20"></a>經戒，不得呵言非佛。所語當轉相教，轉相<a class="t" id="t0167b21"></a>承用，長幼當相撿押。無得以佛般泥洹去故，<a class="t" id="t0167b22"></a>不相承用，相承用諸天人民，助喜皆得福，<a class="t" id="t0167b23"></a>可使佛經長久。</p>
<p><a class="t-linehead" id="t-linehead0167b23"></a>「我般泥洹後，阿難當道：『某<a class="t" id="t0167b24"></a>處有明經持戒比丘，某新作比丘，當往長<a class="t" id="t0167b25"></a>老明經比丘所，當從受經戒。』新來比丘聞經<a class="t" id="t0167b26"></a>戒，不得言非持佛經戒，當相承用。比丘和持<a class="t" id="t0167b27"></a>戒者，外有清信士、清信女，聞比丘僧和持佛<a class="t" id="t0167b28"></a>經戒，皆樂供養比丘僧飯食、衣被、病瘦、與醫<a class="t" id="t0167b29"></a>藥，佛經可長久。比丘僧和相承事，上下相<a class="t" id="t0167c01"></a>撿押，天下人趣；地獄、禽獸、餓鬼道者，但坐<a class="t" id="t0167c02"></a>相與不和，故趣是三道。諸比丘持經戒，當<a class="t" id="t0167c03"></a>相和，不得相形，笑言我智多，若智少，智多<a class="t" id="t0167c04"></a>智少各自行。比丘和持，佛經可長久，使天下<a class="t" id="t0167c05"></a>人得福，天上諸天皆喜。不在經戒中者，棄；<a class="t" id="t0167c06"></a>在佛語中，佛所說比丘所受，當奉行。」</p>
<p><a class="t-linehead" id="t-linehead0167c06"></a>佛告阿<a class="t" id="t0167c07"></a>難：「且復前至波旬國。」阿難言：「諾。」佛與比丘<a class="t" id="t0167c08"></a>僧，從夫延國，至波旬國，止禪頭國中。波<a class="t" id="t0167c09"></a>旬國人民，名諸華，諸華人民，聞佛來止禪<a class="t" id="t0167c10"></a>頭國中，皆來出，前為佛作禮皆却坐，佛皆<a class="t" id="t0167c11"></a>為說經。時，有一人名淳，淳父字華氏。華氏<a class="t" id="t0167c12"></a>子時在坐中，諸人民皆去，淳獨留。須臾起<a class="t" id="t0167c13"></a>持，繞佛三匝却叉手住，白佛：「明日寧可與諸<a class="t" id="t0167c14"></a>比丘僧俱於舍飯食。」佛默然不應，淳即前為<a class="t" id="t0167c15"></a>佛作禮，繞佛三匝而去歸家，為佛諸比丘，<a class="t" id="t0167c16"></a>施座然燈火。</p>
<p><a class="t-linehead" id="t-linehead0167c16"></a>明日淳來，白佛言：「以辦。」佛起<a class="t" id="t0167c17"></a>持鉢，與諸比丘俱，至淳家飯。比丘中有一<a class="t" id="t0167c18"></a>惡比丘，取所飲水器壞之，佛即知之，淳亦<a class="t" id="t0167c19"></a>見之。佛飯竟，淳取小机，於佛前坐，白佛言：<a class="t" id="t0167c20"></a>「我欲問一事，天上天下，智無過於佛，天下<a class="t" id="t0167c21"></a>為有幾輩比丘？」</p>
<p><a class="t-linehead" id="t-linehead0167c21"></a>佛言：「有四輩：一者為道殊勝，<a class="t" id="t0167c22"></a>二者解道能言，三者依道生活，四者為道作<a class="t" id="t0167c23"></a>穢。何謂為道殊勝？所說道義，不可稱量，能<a class="t" id="t0167c24"></a>行大道，最勝無比，降心態度憂畏，為法御<a class="t" id="t0167c25"></a>導世間，是輩沙門，為道殊勝。何謂解道能<a class="t" id="t0167c26"></a>言？佛所貴第一說，又奉行無疑難，亦能為<a class="t" id="t0167c27"></a>彼演說法句，是輩沙門，解道能言。何謂依<a class="t" id="t0167c28"></a>道生活？念在自守，勤綜學業，一向不迴，孜<a class="t" id="t0167c29"></a>孜不勌，人法自覆，是輩沙門，為依道生活。<a class="t" id="t0168a01"></a>何謂為道作穢？但作所樂，依恃種姓，專造<a class="t" id="t0168a02"></a>濁行，致彼論議；不念佛言，亦不畏罪，是輩<a class="t" id="t0168a03"></a>沙門，為道作穢。凡人間者，以為弟子在清<a class="t" id="t0168a04"></a>白知，有善者有惡者，不可皆同以為一也。<a class="t" id="t0168a05"></a>彼不善者，為善致謗毀，譬如禾中有草，草<a class="t" id="t0168a06"></a>敗禾實，天下人家有惡子，一子<span class="corr" title="[取&gt;敗] cf.【麗】">敗</span>家，一比<a class="t" id="t0168a07"></a>丘惡，并敗餘比丘人，用比丘皆為惡。」佛言：<a class="t" id="t0168a08"></a>「人不用顏貌衣服為好，清淨意端者，是乃為<a class="t" id="t0168a09"></a>好，人不可妄相。」</p>
<p><a class="t-linehead" id="t-linehead0168a09"></a>佛告淳：「若飯佛及比丘僧，<a class="t" id="t0168a10"></a>死當生天上。知經者去婬心、去怒心、去癡心，<a class="t" id="t0168a11"></a>不可用一人故非責眾人也。」</p><a class="t" id="t0168a12"></a>
<p class="endsutta"><span class="t-juanname">佛般泥洹經卷上</span></p>　<a class="t" id="t0168a13"></a><a class="t" id="t0168a14"></a>
<p class="suttainfo"><span class="t-juanname">佛般泥洹經卷下</span><br><a class="t" id="t0168a15"></a>
<span class="t-byline">西晉河內沙門白法祖譯</span></p><a class="t" id="t0168a16"></a>
<p><a class="t-linehead" id="t-linehead0168a16"></a>佛去淳家，呼阿難：「去至鳩夷那竭國。」阿難<a class="t" id="t0168a17"></a>言：「諾。」即與比丘僧，從華氏國，至鳩夷那竭<a class="t" id="t0168a18"></a>國。佛道得病，下道止坐，呼阿難。阿難言：「諾。」<a class="t" id="t0168a19"></a>佛言：「近是間有溪水，名鳩對，持鉢往取水<a class="t" id="t0168a20"></a>滿鉢來，我欲飲澡面。」阿難即往，到溪水邊，<a class="t" id="t0168a21"></a>時，有五百乘車，上流厲度水大濁，阿難即<a class="t" id="t0168a22"></a>取濁水，持來白佛：「溪上流有五百乘車，過<a class="t" id="t0168a23"></a>水大濁，但可澡面澡足不可飲。是間更有一<a class="t" id="t0168a24"></a>溪，名醯連，水大清，去是不遠，可往取飲。」<a class="t" id="t0168a25"></a>佛即取濁水，澡面足，病即小差。</p>
<p><a class="t-linehead" id="t-linehead0168a25"></a>時，有華氏<a class="t" id="t0168a26"></a>國人中大臣名胞罠，隨道而來，遙見佛威<a class="t" id="t0168a27"></a>神，形貌端正安靜而坐。大臣胞罠，前趣<a class="t" id="t0168a28"></a>佛，為佛作禮却坐，佛為說經，胞罠淚出。<a class="t" id="t0168a29"></a>佛言：「何等比丘，為若說經？若聞經，何以故<a class="t" id="t0168b01"></a>哭啼？」胞罠言：「有一人名羅迦鹽，為我誦經，<a class="t" id="t0168b02"></a>時，我淚出。」佛言：「為若誦何等經？」胞罠言：<a class="t" id="t0168b03"></a>「羅迦鹽坐樹下，自思惟身體，有五百乘車過，<a class="t" id="t0168b04"></a>未久有一人問言：『適有五百乘車過，寧聞車<a class="t" id="t0168b05"></a>聲不？』答言：『我不聞。』其人言：『近在是間，<span class="gaiji">哅<!--gaiji,哅,1[哅-凵＋└],2&#x357C;,3--></span><span class="gaiji">哅<!--gaiji,哅,1[哅-凵＋└],2&#x357C;,3--></span><a class="t" id="t0168b06"></a>如是，何以不聞？』答言：『忽然不聞。』其人言：『時<a class="t" id="t0168b07"></a>比丘瞑耶？』答言：『不瞑。』人言：『何以不聞車聲？』<a class="t" id="t0168b08"></a>答言：『我念道，自思惟身體五藏。』人言：『車過<a class="t" id="t0168b09"></a>如是，不聞車聲。』」胞罠言：「我於道中逢一人，<a class="t" id="t0168b10"></a>為我說經，比丘羅迦鹽持道深，不聞五百乘<a class="t" id="t0168b11"></a>車聲，我用是故啼。」佛告胞罠：「五百乘車聲，<a class="t" id="t0168b12"></a>何如雷聲？」胞罠言：「正使千乘車聲，不如雷<a class="t" id="t0168b13"></a>聲。」</p>
<p><a class="t-linehead" id="t-linehead0168b13"></a>佛告胞罠：「我昔在優曇聚，坐思天下生<a class="t" id="t0168b14"></a>死之根本。時，天暴雨，雷電霹靂，殺四牛、耕<a class="t" id="t0168b15"></a>者兄弟二人。時，有眾人往觀。有一人來到我<a class="t" id="t0168b16"></a>所，前為我作禮，我問：『是間何以聚人？』其人<a class="t" id="t0168b17"></a>言：『屬者霹靂，殺四牛、兄弟二人，佛何以不<a class="t" id="t0168b18"></a>聞？佛時瞑耶？』佛言：『我不瞑，坐思道耳。』其人<a class="t" id="t0168b19"></a>言：『佛道深乃如是，不瞑而不聞霹靂聲，佛思<a class="t" id="t0168b20"></a>道甚深。』其人亦即淚出。」</p>
<p><a class="t-linehead" id="t-linehead0168b20"></a>大臣胞罠言：「佛道<a class="t" id="t0168b21"></a>深乃如是，從今以往，當持佛經戒。」胞罠<a class="t" id="t0168b22"></a>即呼從者來，使歸取黃金織成<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>布一張來，<a class="t" id="t0168b23"></a>我以上佛。從者即歸取來。胞罠持上佛，白<a class="t" id="t0168b24"></a>佛言：「同知佛不用，當哀我，為受之。」佛即受<a class="t" id="t0168b25"></a>之，胞罠為佛作禮而去。去未久，佛呼阿難：<a class="t" id="t0168b26"></a>「持金織成<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>布來，色大好正黃。」阿難言：「我<a class="t" id="t0168b27"></a>侍佛二十餘年，未曾見<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>好乃如是。」佛言：「有<a class="t" id="t0168b28"></a>是甚好。」阿難言：「佛今日面色，如是<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>色。」佛<a class="t" id="t0168b29"></a>告阿難：「佛有是曹色者有兩時，佛初得道為<a class="t" id="t0168c01"></a>佛時，面色好如是，我今日夜半當般泥洹，<a class="t" id="t0168c02"></a>面色好當復如是。」</p>
<p><a class="t-linehead" id="t-linehead0168c02"></a>佛復呼阿難：「去至醯連溪<a class="t" id="t0168c03"></a>水邊，我欲洗浴身體。」阿難言：「諾。」佛獨與阿<a class="t" id="t0168c04"></a>難俱，至醯連溪水邊，佛解衣，自取水灌浴。<a class="t" id="t0168c05"></a>佛告阿難：「朝華氏子淳家飯我，今日夜半，<a class="t" id="t0168c06"></a>當般泥洹，若告淳言：『佛從若飯已，夜半當<a class="t" id="t0168c07"></a>般泥洹，若當歡喜。』語淳：『莫啼哭，若一飯佛<a class="t" id="t0168c08"></a>得五福，若飯佛，佛持若飯食氣力用般泥<a class="t" id="t0168c09"></a>洹，淳得長壽，得端正，得富貴尊豪，得生天<a class="t" id="t0168c10"></a>上。佛可敬，一飯佛得五福。』」</p>
<p><a class="t-linehead" id="t-linehead0168c10"></a>阿難白佛：「有一<a class="t" id="t0168c11"></a>比丘，名栴檀比丘，急性憙罵，數鬪諸比丘，<a class="t" id="t0168c12"></a>佛般泥洹以後，我曹諸比丘，當云何共事佛<a class="t" id="t0168c13"></a>經戒？」佛語阿難：「我般泥洹已，若曹莫復與語，<a class="t" id="t0168c14"></a>諸比丘不與語，栴檀比丘，當思<span class="corr" title="[推&gt;惟] cf.【麗】">惟</span>懷重慚<a class="t" id="t0168c15"></a>愧悔數鬪諸比丘。」</p>
<p><a class="t-linehead" id="t-linehead0168c15"></a>佛告阿難：「施牀使北首，<a class="t" id="t0168c16"></a>我背大痛欲臥。」阿難即施牀著枕，佛偃右脇<a class="t" id="t0168c17"></a>臥，屈膝累脚，臥思無為之道。</p>
<p><a class="t-linehead" id="t-linehead0168c17"></a>佛臥呼阿難：<a class="t" id="t0168c18"></a>「若知七意之事不？何等為七？一者有志，二<a class="t" id="t0168c19"></a>者明經，三者不懈於經，四者不貪臥當憙經，<a class="t" id="t0168c20"></a>五者政心，六者淨心，七者視身中惡露。比<a class="t" id="t0168c21"></a>丘有是七法，以自知得度世道。」阿難意念<a class="t" id="t0168c22"></a>佛懈臥，佛告阿難：「若意念佛懈臥耶？」佛告<a class="t" id="t0168c23"></a>阿難：「人不懈於經，不懈於坐起欲作佛者，<a class="t" id="t0168c24"></a>可得佛語已即起坐。」</p>
<p><a class="t-linehead" id="t-linehead0168c24"></a>時，有一比丘名劫賓，來<a class="t" id="t0168c25"></a>語阿難言：「我欲問一事。」阿難言：「佛聖體不<a class="t" id="t0168c26"></a>和且莫。」佛即從裏知比丘欲問事，佛告阿難：<a class="t" id="t0168c27"></a>「呼比丘來入。」入與佛相見，佛言：「所欲問者當<a class="t" id="t0168c28"></a>問。」比丘言：「佛有疾且置經不須復說。佛說<a class="t" id="t0168c29"></a>七事者，我曹以聞當持，佛且止莫說經。」佛告<a class="t" id="t0169a01"></a>比丘：「我向臥，阿難念佛有懈墮之意，何以<a class="t" id="t0169a02"></a>臥，我以是故起說七事。」比丘言：「佛是天上<a class="t" id="t0169a03"></a>天下之尊，云何不從天請藥，可使病愈？」佛<a class="t" id="t0169a04"></a>言：「如人舍宅，久故皆當壞，地續安如故。佛<a class="t" id="t0169a05"></a>心安如地，身如故舍，心無病，但身有病耳。」佛<a class="t" id="t0169a06"></a>言：「憂七事，憂身持戒。」比丘言：「今佛當般泥洹<a class="t" id="t0169a07"></a>有身病，何況凡人？」比丘言：「<span class="gaiji">燕<!--gaiji,燕,1[燕＊鳥],2&#x4D0F;,3--></span>生子，怙父母得<a class="t" id="t0169a08"></a>食以生活，今佛捨我曹般泥洹，我曹當依誰？」<a class="t" id="t0169a09"></a>世尊又曰：「吾經不說，無生不死者，比丘當念<a class="t" id="t0169a10"></a>持佛重戒。」比丘旋出。</p>
<p><a class="t-linehead" id="t-linehead0169a10"></a>佛告阿難：「疾去為佛於<a class="t" id="t0169a11"></a>鹽呵沙，施牀使北首，今日夜半，佛當般泥<a class="t" id="t0169a12"></a>洹。」阿難奉命，之彼施牀牀頭北首。畢，還白<a class="t" id="t0169a13"></a>言：「施牀已竟。」佛起至鹽呵沙，得牀猗右脇<a class="t" id="t0169a14"></a>臥。有一比丘，名優和洹，當佛前立。佛言：「無當<a class="t" id="t0169a15"></a>吾前。」阿難白言：「自吾親侍二十五年，未曾見<a class="t" id="t0169a16"></a>比丘直自來進不問阿難。」佛言：「是比丘，於彼<a class="t" id="t0169a17"></a>諸天，最有威神，聞佛滅度故，直自前，貪欲見<a class="t" id="t0169a18"></a>佛。」阿難問言：「獨是天知佛當滅度？復有餘天？」<a class="t" id="t0169a19"></a>佛告阿難：「從鳩夷那竭國境界，四百八十里<a class="t" id="t0169a20"></a>中，頭頭相附，間不容鍼，皆是諸天，聞佛當滅<a class="t" id="t0169a21"></a>度，悲哭且來，中有挽頭髮者，自裂衣者，塞心<a class="t" id="t0169a22"></a>絕尸視者，哀云：『奈何！佛捨我曹，滅度永逝，何<a class="t" id="t0169a23"></a>其疾乎！佛為大明，三界中眼，今般泥洹，三<a class="t" id="t0169a24"></a>界眼滅。』」</p>
<p><a class="t-linehead" id="t-linehead0169a24"></a>佛告阿難：「吾本經不說，無生不死<a class="t" id="t0169a25"></a>者，天地無不壞敗者，愚人以天地為常，佛以<a class="t" id="t0169a26"></a>為虛空，天地有成敗，無不棄身者，善惡隨身，<a class="t" id="t0169a27"></a>父有過惡，子不獲殃，子有過惡，父不獲殃，<a class="t" id="t0169a28"></a>各自生死，善惡殃咎，各隨其身。」</p>
<p><a class="t-linehead" id="t-linehead0169a28"></a>阿難白佛言：<a class="t" id="t0169a29"></a>「佛滅度後，吾等葬佛身體，法當云何？」佛告阿<a class="t" id="t0169b01"></a>難：「汝默無憂，當有逝心理家，共憂吾身。」阿<a class="t" id="t0169b02"></a>難言：「彼以何法，憂佛尊體？」佛告阿難：「葬法<a class="t" id="t0169b03"></a>如飛行皇帝殯葬之法，佛復踰彼。」阿難言：「葬<a class="t" id="t0169b04"></a>聖帝法云何？」佛告阿難：「葬法用錦褻以纏<a class="t" id="t0169b05"></a>身，劫波育<span class="corr" title="[十&gt;千] cf.【麗】">千</span>張，交纏其上，著假棺中，以<a class="t" id="t0169b06"></a>澤香膏，灌劫波育上，其有好香，皆以著上，<a class="t" id="t0169b07"></a>以梓薪樟薪<span class="corr" title="[旃&gt;柟] cf.【麗】">柟</span>薪，以葢覆棺，以薪著上下，<a class="t" id="t0169b08"></a>蛇維訖畢，<span class="gaiji">歛<!--gaiji,歛,1[僉＊殳],2&#x23ACD;,3--></span>舍利，於四交道，起塔立剎，以<a class="t" id="t0169b09"></a>槃著上，懸繒鼓，華香燃燈，飛行皇帝葬法<a class="t" id="t0169b10"></a>若斯；佛復勝之。」佛說此時，阿難在後，慷<a class="t" id="t0169b11"></a>慨啼以頭拄牀角，從後白言：「滅度太疾，亡<a class="t" id="t0169b12"></a>天下眼。」</p>
<p><a class="t-linehead" id="t-linehead0169b12"></a>四面郡國，諸比丘僧，聞佛欲滅度，<a class="t" id="t0169b13"></a>啼哭且來，自相謂恐不見佛。比丘僧到，佛問<a class="t" id="t0169b14"></a>比丘：「阿難所在乎？」對曰：「阿難近在牀後角，低<a class="t" id="t0169b15"></a>頭哽噎。」諸比丘流淚而言：「世尊滅度，何其<a class="t" id="t0169b16"></a>太疾！」佛言：「吾本行諸墟聚，豫告若曹，却九十<a class="t" id="t0169b17"></a>日當般泥洹。」</p>
<p><a class="t-linehead" id="t-linehead0169b17"></a>四輩弟子，在數千里外者悉<a class="t" id="t0169b18"></a>至，佛告阿難：「若莫悲哀。所以然者？若盡心<a class="t" id="t0169b19"></a>侍佛，二十餘年，慈仁於佛，敬身慎口，大孝<a class="t" id="t0169b20"></a>於佛，過去佛侍者亦如阿難，當來佛侍者亦<a class="t" id="t0169b21"></a>如阿難。若知佛意，若云某時可見，比丘比<a class="t" id="t0169b22"></a>丘尼優婆塞優婆夷，某時不可見；所供飲食，<a class="t" id="t0169b23"></a>若言可食可飲可臥可起，常合佛意未甞失<a class="t" id="t0169b24"></a>儀；某比丘某逝心，樂經不樂經，若所言皆<a class="t" id="t0169b25"></a>誠，於佛最孝，啼哭何為？」</p>
<p><a class="t-linehead" id="t-linehead0169b25"></a>佛告：「諸比丘聽！飛<a class="t" id="t0169b26"></a>行皇帝有四難及之德。何謂四德？諸小國王，<a class="t" id="t0169b27"></a>及諸逝心理家，并諸黎民，詣帝闕下，飛行<a class="t" id="t0169b28"></a>皇帝皆見之；和心軟教，為諸王說治國法，<a class="t" id="t0169b29"></a>知足無求，逝心之行，清淨為首；理家及民，<a class="t" id="t0169c01"></a>出詣佛廟，聽採沙門正真之化，歸當修孝；<a class="t" id="t0169c02"></a>隨其所定，慈心賜之，諸王逝心理家庶民，<a class="t" id="t0169c03"></a>靡不欣豫，稱嘆聖帝感動諸天；飛行皇帝有<a class="t" id="t0169c04"></a>斯四德。阿難比丘亦有四德：其有除饉男<a class="t" id="t0169c05"></a>除饉女清信士清信女，之阿難所從問經戒，<a class="t" id="t0169c06"></a>阿難為具廣陳演之，四輩弟子，靡不欣懌，<a class="t" id="t0169c07"></a>退坐出去，尋塗稱歎，斯謂阿難第一四德；<a class="t" id="t0169c08"></a>復有四輩弟子，不解經奧，至阿難所啟質<a class="t" id="t0169c09"></a>所疑，阿難釋結無不開解，聞者不厭出無不<a class="t" id="t0169c10"></a>歎，斯謂阿難第二四德；四輩高德，覩阿難<a class="t" id="t0169c11"></a>侍佛左側，無不吟詠，斯謂阿難第三四德；佛<a class="t" id="t0169c12"></a>所說經，言無多少，阿難所聞，皆識諷誦，宣<a class="t" id="t0169c13"></a>授四輩，一無增減，是為阿難第四四德。」</p>
<p><a class="t-linehead" id="t-linehead0169c13"></a>阿<a class="t" id="t0169c14"></a>難白佛言：「去是不遠有郡國，舍衛國、沙枝<a class="t" id="t0169c15"></a>國、栴波國、王舍國、波羅<span class="gaiji">［木＊奈］<!--gaiji,,1[木＊奈],2&#x3B88;,3--></span>國、維耶梨國，<a class="t" id="t0169c16"></a>斯諸大國，明義備悉，佛當滅度，何不於彼？<a class="t" id="t0169c17"></a>既於小縣，復處城外，薄聚鄙縣，而般泥洹？」</p><a class="t" id="t0169c18"></a>
<p><a class="t-linehead" id="t-linehead0169c18"></a>佛告阿難：「無云小聚。所以然者？惟昔往古<a class="t" id="t0169c19"></a>鳩夷那竭，名鳩夷越，王國大樂時無疹病，<a class="t" id="t0169c20"></a>米穀豐沃黎民熾盛，家有孝子。城東西長四<a class="t" id="t0169c21"></a>百八十里，南北廣二百八十里，其城七重，<a class="t" id="t0169c22"></a>皆以焦墼累集作城，黃金白銀琉璃水精，<a class="t" id="t0169c23"></a>以著城壁，亦以四寶為瓦覆城。城高六丈四<a class="t" id="t0169c24"></a>尺，上廣二丈四尺，城中寶樹，華光五色；行<a class="t" id="t0169c25"></a>有三道，兩邊皆以四寶，瓦覆其上；兩邊居<a class="t" id="t0169c26"></a>家舍宅，彫文刻鏤，服如天上，琴瑟眾樂。男<a class="t" id="t0169c27"></a>女不雜，歌音以德，道樂益明，民無憂怖，心<a class="t" id="t0169c28"></a>常歡喜，頭上不飾，明香遠達。</p>
<p><a class="t-linehead" id="t-linehead0169c28"></a>「其聖王名曰大<a class="t" id="t0169c29"></a>快見，號飛行皇帝，勒兵光世，都無齊雙，相<a class="t" id="t0170a01"></a>率以道，無違王法，民欲飛行，念即身往。王<a class="t" id="t0170a02"></a>有七寶自然生：黃金飛輪，神力白象，紺色<a class="t" id="t0170a03"></a>神馬，明月珠，天玉女妻，主寶聖臣，典兵聖<a class="t" id="t0170a04"></a>臣。王有四德，為小兒時，為太子時，即帝位<a class="t" id="t0170a05"></a>時，捐國絕欲為沙門時，各八萬四千歲，斯<a class="t" id="t0170a06"></a>即大快見王一難及之德；飲食時化，體無長<a class="t" id="t0170a07"></a>疾，寒溫調適身意常安，斯二德；容觀堂堂<a class="t" id="t0170a08"></a>顏華絕世，微下帝釋，以為不如，斯三德；<a class="t" id="t0170a09"></a>普天率土民無巨細慈愛於王，猶至孝之子<a class="t" id="t0170a10"></a>願令親安，王亦赤心慈愛眾生，等之於子，<a class="t" id="t0170a11"></a>貧給財寶，飢者飯之渴者飲之，窮老幼孤，<a class="t" id="t0170a12"></a>令之合居為親為子，屋舍車乘，疾濟以藥，<a class="t" id="t0170a13"></a>斯謂四德。</p>
<p><a class="t-linehead" id="t-linehead0170a13"></a>「其國常聞十二種聲：象聲、馬聲、牛<a class="t" id="t0170a14"></a>聲、車聲、螺聲、鼓聲、舞聲、歌聲，諸絃樂聲，誦仁<a class="t" id="t0170a15"></a>義聲，歎佛尊行聲。黎民服飾，眾寶織成，明<a class="t" id="t0170a16"></a>月雜珠，瓔珞光道，飲食伎樂，猶忉利天，居<a class="t" id="t0170a17"></a>民欣樂，無日不喜。王欲出遊，呼御車臣，<a class="t" id="t0170a18"></a>臣名須達，勅之曰：『令車徐行，吾久不見逝心<a class="t" id="t0170a19"></a>理家，今欲見之。』逝心理家，聞王當出，有<a class="t" id="t0170a20"></a>持明月珠者，白珠碧珠、青珠珊瑚、栴檀名香，<a class="t" id="t0170a21"></a>輙貢聖王。王不欲受，皆稽首求哀，王乃受<a class="t" id="t0170a22"></a>之。勅掌寶臣，倍顧其直。黎民巨細，亦以<a class="t" id="t0170a23"></a>眾寶華香散地，稱壽無極。諸小國王，有八<a class="t" id="t0170a24"></a>萬四千，聞飛行皇帝欲布施，皆來翼從，至<a class="t" id="t0170a25"></a>大殿所。帝欲與諸王俱昇正殿，諸王辭曰：<a class="t" id="t0170a26"></a>『臣等諸國皆有寶殿。』帝曰：『爾等小殿，未足以<a class="t" id="t0170a27"></a>云，且觀明殿。』遂無敢昇者。諸王各有寶車，<a class="t" id="t0170a28"></a>車高十丈，皆有四輪，自下以上，悉是七寶，<a class="t" id="t0170a29"></a>上施幢幡，色明相照，車駕六馬，馬皆飛行。<a class="t" id="t0170b01"></a>時有一車駕，兩駱象車，名俱羅竭，聖帝所<a class="t" id="t0170b02"></a>乘矣。八萬四千車皆在前導，至明殿所。</p>
<p><a class="t-linehead" id="t-linehead0170b02"></a>「殿<a class="t" id="t0170b03"></a>名波羅沙檀，縱廣四十里，以黃金、白銀、琉璃、<a class="t" id="t0170b04"></a>水精墼為壁；亦以四寶為柱；黃金瓦，白銀<a class="t" id="t0170b05"></a>瓦，琉璃瓦，水精瓦；陛五十重，皆以黃金、<a class="t" id="t0170b06"></a>白銀、琉璃、水精為陛；黃金梁，白銀梁，琉璃<a class="t" id="t0170b07"></a>梁，水精梁；黃金<span class="gaiji">［木＊沓］<!--gaiji,,1[木＊沓],2&#x3B7C;,3--></span>，白銀<span class="gaiji">［木＊沓］<!--gaiji,,1[木＊沓],2&#x3B7C;,3--></span>，琉璃<span class="gaiji">［木＊沓］<!--gaiji,,1[木＊沓],2&#x3B7C;,3--></span>，水精<span class="gaiji">［木＊沓］<!--gaiji,,1[木＊沓],2&#x3B7C;,3--></span>。<a class="t" id="t0170b08"></a>殿中有八萬四千床，黃金床、白銀床，琉璃床、<a class="t" id="t0170b09"></a>水精床；黃金帳、白銀帳、琉璃帳、水精帳，黃<a class="t" id="t0170b10"></a>金織成、白銀織成、琉璃織成、水精織成，赤罽<a class="t" id="t0170b11"></a>織成，皆以布床上，以天上降織成為枕。</p>
<p><a class="t-linehead" id="t-linehead0170b11"></a>「阿<a class="t" id="t0170b12"></a>難！宮墻四重：黃金墻、白銀墻、琉璃墻、水精<a class="t" id="t0170b13"></a>墻；作四寶浴池，周匝四十里，黃金池白銀<a class="t" id="t0170b14"></a>陛，白銀池黃金陛，琉璃池水精陛，水精池<a class="t" id="t0170b15"></a>琉璃陛，池中自然，生四色蓮華，青紅紫白<a class="t" id="t0170b16"></a>華，冬夏常生池中，外有香華樹，殿下有四<a class="t" id="t0170b17"></a>道，亦以四寶為步欄，欄各長二十里。殿陛<a class="t" id="t0170b18"></a>之前，有四寶樹，樹高四十里，蔭地亦爾，黃<a class="t" id="t0170b19"></a>金樹白銀葉，白銀樹黃金葉，琉璃樹水精葉，<a class="t" id="t0170b20"></a>水精樹琉璃葉。帝於殿下，自思惟不宜上<a class="t" id="t0170b21"></a>殿，辭讓諸王，諸王皆不敢昇。大快見勅令<a class="t" id="t0170b22"></a>近臣，請諸沙門逝心明經持戒者先上殿，<a class="t" id="t0170b23"></a>具設美食，重賜明寶。沙門逝心去，帝即深惟，<a class="t" id="t0170b24"></a>壽命非常，與一侍人，俱昇明殿曰：『吾欲遣<a class="t" id="t0170b25"></a>諸夫人伎女。』傍臣諸王，各遣令去。帝坐黃<a class="t" id="t0170b26"></a>金床，足蹈白銀机，深自思念：『婬泆之行，何<a class="t" id="t0170b27"></a>益於己，愚人多貪不知其禍。吾今雖壽三十<a class="t" id="t0170b28"></a>三萬六千歲，夫盛有衰合會有離，身為朽種，<a class="t" id="t0170b29"></a>會成灰土，斯四寶殿，孰能久保乎？』曰：『吾一<a class="t" id="t0170c01"></a>身耳，小屋足安，何用四十里殿八萬四千<a class="t" id="t0170c02"></a>床為？』從黃金床至白銀床，足蹈金机：『惟人<a class="t" id="t0170c03"></a>作意，必當清潔貪、嫉、恚、癡、邪婬之心，以四<a class="t" id="t0170c04"></a>非常滅令無餘，覩世無常，吾焉得久？』從白銀<a class="t" id="t0170c05"></a>床至琉璃床，足蹈水精机曰：『吾後宮玉女，<a class="t" id="t0170c06"></a>有八萬四千人，各遣令去，用之為拘，女聚<a class="t" id="t0170c07"></a>惡盛，當棄穢意。』從琉璃床至水精床，足蹈<a class="t" id="t0170c08"></a>琉璃机：『重思天下，眾事皆惡，唯無為快，除<a class="t" id="t0170c09"></a>吾濁志，當求無為，今雖為飛行皇帝豪貴如<a class="t" id="t0170c10"></a>斯，何潤於身？』侍者前白：『諸玉女寶，問王處<a class="t" id="t0170c11"></a>殿，何其<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>久，皆欲進前？』帝告侍者曰：『勅掌<a class="t" id="t0170c12"></a>寶臣，遣諸夫人，各歸其家，著身眾珍名寶，<a class="t" id="t0170c13"></a>皆各自隨；諸王群臣，天馬寶象，皆遣令去。』</p><a class="t" id="t0170c14"></a>
<p><a class="t-linehead" id="t-linehead0170c14"></a>「大快見王，即昇高觀，遙聞眾聲，喧叫呼天，<a class="t" id="t0170c15"></a>帝曰：『何聲？』侍者白言：『天玉女聲。』諸王群臣，<a class="t" id="t0170c16"></a>頓蹌于地，舉哀呼天，寶象天馬，呼<span class="gaiji">［口＊睪］<!--gaiji,,1[口＊睪],2&#x3601;,3--></span>淚<a class="t" id="t0170c17"></a>出，戀慕天王，靡不頓躃。帝曰：『持小机來，<a class="t" id="t0170c18"></a>安置殿下。』請玉女寶，諸王群寮，進諸象馬<a class="t" id="t0170c19"></a>寶車從者。第一嫡后就坐帝側，帝更以女妹<a class="t" id="t0170c20"></a>之愛，侍諸夫人，嫡后舉手，指諸女寶曰：<a class="t" id="t0170c21"></a>『天女之容，韑韑光世，着身天服，世所希覩，<a class="t" id="t0170c22"></a>願留微心，以副其意；寶象天馬，馬名桓青，<a class="t" id="t0170c23"></a>白珠夜光眾寶瓔珞，奕奕光國；四方諸王，<a class="t" id="t0170c24"></a>皆有聖人之明，虔奉稱臣，孝順慈忠，愛慕<a class="t" id="t0170c25"></a>天王。』快見王曰：『吾世世有慈心，於世女人，<a class="t" id="t0170c26"></a>更相嫉妬，殃惡流被，延及王身，惟斯重禍，<a class="t" id="t0170c27"></a>吾欲遠之，自今以往，若曹女等，皆我女妹。』<a class="t" id="t0170c28"></a>諸夫人皆舉哀云：『當奈何生離棄我去。』皆脫<a class="t" id="t0170c29"></a>身眾飾，投之于地。嫡后自搣椎心悲哭呼<a class="t" id="t0171a01"></a>云：『天王！吾當依誰？』帝曰：『人命致短，爾憂反<a class="t" id="t0171a02"></a>長，身為朽器，死在無期。自今執心，尚沙門<a class="t" id="t0171a03"></a>德，遠女親賢，唯道是尊，修身自憂，不能憂<a class="t" id="t0171a04"></a>餘。』告諸王曰：『命短憂長，當自愛身，無生<a class="t" id="t0171a05"></a>不死，當正心行，慈愛孝順，榮難久保。』諸王<a class="t" id="t0171a06"></a>稽首，至誠辭曰：『四天諸國，皆侍天王，常<a class="t" id="t0171a07"></a>聞諸聖，咨嗟斯土，以為無喻，帝及群寮，<a class="t" id="t0171a08"></a>無不神聖，國土珍寶，譬如天上，天王加哀，<a class="t" id="t0171a09"></a>宜還聖思。』帝告諸王：『人壽致短，憂俗反長，<a class="t" id="t0171a10"></a>當自憂身，命在呼吸，無生不死，當去貪婬<a class="t" id="t0171a11"></a>穢濁之行。』帝起上殿，坐黃金床，持弘慈之<a class="t" id="t0171a12"></a>心，向諸夫人，群寮諸王，庶民象馬，十方<a class="t" id="t0171a13"></a>勤苦者，悲心傷之，欲使知佛，從金床至銀<a class="t" id="t0171a14"></a>床，思無為之道，從銀床至琉璃床，思慈<a class="t" id="t0171a15"></a>哀之行，以濟眾生，從琉璃床至水精床，思大<a class="t" id="t0171a16"></a>孝行，欲度無數劫之親，自惟五藏九孔惡露。<a class="t" id="t0171a17"></a>帝曰：『吾昔尚得一病，如有竹索絞頸，木鑿<a class="t" id="t0171a18"></a>鑿身，身為苦器，安足可恃乎？』」</p>
<p><a class="t-linehead" id="t-linehead0171a18"></a>佛告阿難：「飛<a class="t" id="t0171a19"></a>行皇帝大快見者，吾身是也。王後壽終，昇<a class="t" id="t0171a20"></a>生梵天，誰知佛身，作飛行皇帝，修行正法。<a class="t" id="t0171a21"></a>又有四德，七寶自然，從鳩夷那竭境界，長<a class="t" id="t0171a22"></a>四百八十里，廣二百八十里，皆在城中，吾前<a class="t" id="t0171a23"></a>以七持身置此地中，今得斷求，念空無相<a class="t" id="t0171a24"></a>之定，絕生死之原，自今之後，不復作身<a class="t" id="t0171a25"></a>也。</p><a class="t" id="t0171a26"></a>
<p><a class="t-linehead" id="t-linehead0171a26"></a>「阿難！汝往入城，告諸民云：『今日夜半，佛當<a class="t" id="t0171a27"></a>般泥洹，若等所疑，急詣決之，慎無後悔，長<a class="t" id="t0171a28"></a>懷瞢瞢恨。』」佛在小聚，違於稟戒，阿難如教，<a class="t" id="t0171a29"></a>民僉然曰：「佛以何緣，處于小聚，滅度去乎？」<a class="t" id="t0171b01"></a>民皆頓地，叩頭者搏頰者、搥心刮面搣髮，<a class="t" id="t0171b02"></a>裂衣蹹地啼哭，呼當奈何！其王聞之，愕然曰：<a class="t" id="t0171b03"></a>「斯者何哀？」王遣近臣問外何哀？民哽咽曰：<a class="t" id="t0171b04"></a>「阿難勅言：『佛當滅度，心所疑結，令詣質之。』<a class="t" id="t0171b05"></a>以斯哀矣。」臣還啟云：「阿難勅民，佛當般泥<a class="t" id="t0171b06"></a>洹，令質所疑，以故哭耳。」王即召太子阿晨，<a class="t" id="t0171b07"></a>命之曰：「爾詣佛所，<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首佛足，敬問消息，伏<a class="t" id="t0171b08"></a>願世尊於正殿上，昇泥洹道，無於小聚般<a class="t" id="t0171b09"></a>泥洹也。」太子白言：「若世尊遂不爾翔者，當云<a class="t" id="t0171b10"></a>何？」王曰：「受教疾還。」太子到佛所，阿難白言：<a class="t" id="t0171b11"></a>「鳩夷國王遣太子來，未敢通之。」佛言：「呼進。」<a class="t" id="t0171b12"></a>太子五體投地，<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首佛足，却長跪諾：「王遣<a class="t" id="t0171b13"></a>阿晨，<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首佛足，敬問消息，眾生沒淵，唯佛<a class="t" id="t0171b14"></a>拯濟，今當滅度，何其大疾，當於宮中，而<a class="t" id="t0171b15"></a>於小聚。」佛告阿晨：「謝爾父王，吾往以說，<a class="t" id="t0171b16"></a>昔為飛行皇帝，最後聖帝，名大快見。吾以<a class="t" id="t0171b17"></a>七反以身喪此，并今為八。吾今道成，不復以<a class="t" id="t0171b18"></a>身著斯地中。謝爾父王，抂苦太子。」</p>
<p><a class="t-linehead" id="t-linehead0171b18"></a>太子還<a class="t" id="t0171b19"></a>宮，晻冥適至，太子見王，本末自陳。王愕然<a class="t" id="t0171b20"></a>流涕，勅國黎民，率土皆往，受佛明法。王以<a class="t" id="t0171b21"></a>人定時到佛所，與民十四萬眾俱住在外。王<a class="t" id="t0171b22"></a>白阿難曰：「吾與民十四萬人，欲受佛戒。」阿<a class="t" id="t0171b23"></a>難向佛，具陳王意，世尊即曰：「苦王及民。」<a class="t" id="t0171b24"></a>阿難白言：「寧可遣王？」佛言：「不可。當與相見。」<a class="t" id="t0171b25"></a>王與國中高德賢者俱進，皆以頭面<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首佛<a class="t" id="t0171b26"></a>足，却叉手立。時，佛前無燈火，佛放頂中光，<a class="t" id="t0171b27"></a>光照二千里。佛謝王及其臣民勞抂爾來。王<a class="t" id="t0171b28"></a><span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首曰：「佛有何誡，所當奉行？」</p><a class="t" id="t0171b29"></a>
<p><a class="t-linehead" id="t-linehead0171b29"></a>佛言：「吾告使者云，得佛說經，四十九歲，王<a class="t" id="t0171c01"></a>國諸賢，皆自執行。王且還宮，吾今夜半當<a class="t" id="t0171c02"></a>般泥洹。」王及臣民莫不舉哀，佛告王曰：「吾<a class="t" id="t0171c03"></a>聞有生無不衰喪，啼哭何為？怒伏猛心，上<a class="t" id="t0171c04"></a>法天閨，遠惡自愛，勤心修德親賢，事來重<a class="t" id="t0171c05"></a>思，無加卒暴，人命難得，當哀萬姓；明者可<a class="t" id="t0171c06"></a>責，愚者原赦，世多諸邪，自愛自慶。」王<a class="t" id="t0171c07"></a>及賢者，皆自退出，王去佛五里，所止屯住。</p><a class="t" id="t0171c08"></a>
<p><a class="t-linehead" id="t-linehead0171c08"></a>國有耆年，字曰須拔，年百二十，時在城中。<a class="t" id="t0171c09"></a>夜臥覺寤，見佛光明，照一城中，家無一人<a class="t" id="t0171c10"></a>即出城，疾到佛所，向阿難曰：「以吾啟聞，吾<a class="t" id="t0171c11"></a>有疑心於世尊。」阿難曰：「夜以且半，佛當善<a class="t" id="t0171c12"></a>逝，且莫煩擾。」須拔對曰：「不可以聞乎，吾<a class="t" id="t0171c13"></a>聞無數世乃有一佛耳，今詣質疑，而不以聞。<a class="t" id="t0171c14"></a>吾之所疑，唯佛而釋，餘莫能也。」阿難曰：「且<a class="t" id="t0171c15"></a>止！不須問矣。」佛知須拔在外欲質所疑，呼<a class="t" id="t0171c16"></a>阿難問：「何以不啟須拔疑事？」阿難對曰：「見<a class="t" id="t0171c17"></a>夜且半，佛當滅度，懼其來入語言煩擾，佛<a class="t" id="t0171c18"></a>今當棄三有欲界就無為道。」佛言：「將須拔入，<a class="t" id="t0171c19"></a>有疑當問。」阿難即將須拔入。須拔聞當入，<a class="t" id="t0171c20"></a>其心喜踊，身皆為動，前以頭面<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首佛足。佛<a class="t" id="t0171c21"></a>見須拔年老息微，賜机使坐。佛問須拔：「爾<a class="t" id="t0171c22"></a>有何疑？」對曰：「佛為三界天中之天，神聖無<a class="t" id="t0171c23"></a>量，至尊難雙，開化導引四十九年，仙聖梵<a class="t" id="t0171c24"></a>釋靡不<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首，吾有同志八人，有故龜氏、有<a class="t" id="t0171c25"></a>無先氏、有志行氏、有白鷺子氏、有延壽氏、<a class="t" id="t0171c26"></a>有計金樊氏、有多積願氏、有尼揵子，彼八<a class="t" id="t0171c27"></a>人智，無螢燭之明，善無沛生絲髮之潤，內<a class="t" id="t0171c28"></a>懷三毒，外為欲走，坐作虛論，妄書非真，不詣<a class="t" id="t0171c29"></a>稟化將有緣乎？」佛告須拔：「子曹經意，與佛<a class="t" id="t0172a01"></a>經違，為生死之路，求富貴之耶？吾道之志<a class="t" id="t0172a02"></a>斷求念空，不願世榮淡泊無為，以斯為樂。」<a class="t" id="t0172a03"></a>須拔曰：「何謂無為之道乎？」佛言：「滅有歸本，<a class="t" id="t0172a04"></a>不復生死，謂之無為也。若曹志趣，皆有八<a class="t" id="t0172a05"></a>惡。何謂為八？祠祀鬼神，卜問虛殺，是為一。<a class="t" id="t0172a06"></a>處家貪餮，不奉孝道，貪愛萬邪，欲無舍止，<a class="t" id="t0172a07"></a>是為二。兩舌、惡罵、妄言、綺語，未常陳善令<a class="t" id="t0172a08"></a>愚去惡，是為三。殺盜婬泆，是為四。常懷怒<a class="t" id="t0172a09"></a>心，不孝二親，輕慢兄弟、妻子九族，心邪行<a class="t" id="t0172a10"></a>穢，無善勸導，常自憍大，欲人畏敬，是為五。<a class="t" id="t0172a11"></a>晝夜懷邪，不畏法律，輕慢賢者，尊貴穢濁，<a class="t" id="t0172a12"></a>遠避真正，交隨惡人，是為六。聞有賢智，明<a class="t" id="t0172a13"></a>經沙門梵志，豫懷憎嫉，虛偽作謗，是為七。<a class="t" id="t0172a14"></a>不敬先祖盡孝于親，弃賢明而反賊，毀仁<a class="t" id="t0172a15"></a>正，不覺流俗穢濁可耻。斯謂八惡。若自陳云：<a class="t" id="t0172a16"></a>『世尊說經，四十九載，有八人不詣稟化。』子曹<a class="t" id="t0172a17"></a>皆懷斯八惡，豈樂清化乎？正使來者，佛亦<a class="t" id="t0172a18"></a>不受。須拔！若心有斯八惡，慎無問佛：『執斯<a class="t" id="t0172a19"></a>八戒可得溝港、頻來、不還、應真？』行斯八戒，當<a class="t" id="t0172a20"></a>正爾心，乃為佛弟子。其有凡人，擅作師導<a class="t" id="t0172a21"></a>教化之首，違斯八戒，皆是妖蠱，當遠棄避，慎<a class="t" id="t0172a22"></a>無聽受。」</p>
<p><a class="t-linehead" id="t-linehead0172a22"></a>世尊曰：「吾今於三界中，獨言獨步，<a class="t" id="t0172a23"></a>莫有等雙；爾之所疑，便問無嫌。」須拔<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首，<a class="t" id="t0172a24"></a>長跪而曰：「誠如佛言，幾亡吾身，又墮狂愚。」<a class="t" id="t0172a25"></a>世尊又曰：「若解八戒未乎？」對曰：「已解。」重<span class="gaiji">稽<!--gaiji,稽,1[（禾＊尤）／上／日],2&#x25873;,3--></span><a class="t" id="t0172a26"></a>首曰：「吾欲捐下賤之操，執沙門清淨之行。」<a class="t" id="t0172a27"></a>世尊又曰：「爾誠不？」對曰：「願佛加哀，受我為<a class="t" id="t0172a28"></a>沙門。」須拔髮自然墮地，袈裟著體，精心思<a class="t" id="t0172a29"></a>教，霍然無想，一心清淨，喻明月珠，即得應<a class="t" id="t0172b01"></a>真道，重自思念：「吾不能使吾師於前泥洹也。」<a class="t" id="t0172b02"></a>即時先佛，取泥洹道。</p><a class="t" id="t0172b03"></a>
<p><a class="t-linehead" id="t-linehead0172b03"></a>佛呼比丘入言：「吾滅度後，其有世人，棄家<a class="t" id="t0172b04"></a>去穢，欲作沙門，入比丘僧中，先試三月，知<a class="t" id="t0172b05"></a>行高下。世有四輩人：一輩貧窮不能自活，欲<a class="t" id="t0172b06"></a>為比丘；一輩負債無以償之，欲作比丘；一輩<a class="t" id="t0172b07"></a>在役當時無用，欲作比丘；一輩高士行淨無<a class="t" id="t0172b08"></a>穢，聞無數世乃有一佛，覩佛經典欣然心寤，<a class="t" id="t0172b09"></a>捐家棄欲，不貪世榮，來作比丘。吾泥洹後，<a class="t" id="t0172b10"></a>凡諸來者，觀于志趣，視于坐起，採于語言，<a class="t" id="t0172b11"></a>察于躇步，知于施行，善惡所趣，求道用心，<a class="t" id="t0172b12"></a>精進樂不？三月審察，志高行淨，可眾乃用<a class="t" id="t0172b13"></a>作比丘。身既作比丘，當選耆舊明於法律，<a class="t" id="t0172b14"></a>為之作師，授其十戒。奉戒三年，兢兢不虧，<a class="t" id="t0172b15"></a>眾賢咸可，當授與二百五十戒，十戒為本，<a class="t" id="t0172b16"></a>二百四十戒為禮儀。若曹後世，施行是法，<a class="t" id="t0172b17"></a>天神地祇，靡不敬喜。佛所戒法，諸比丘熟<a class="t" id="t0172b18"></a>思之，無得以佛般泥曰去，懈怠違法。佛<a class="t" id="t0172b19"></a>之所行，弟子所思，長幼相奉，無為不孝，有<a class="t" id="t0172b20"></a>不樂得道慕尊榮者，當讀是經，求壽欲生<a class="t" id="t0172b21"></a>天上者，讀是經。佛之大要，趣無為道。吾泥<a class="t" id="t0172b22"></a>曰後，無得以佛去故。言無所復怙，當怙經<a class="t" id="t0172b23"></a>戒。吾泥曰後，轉相承用，翫經奉戒，執二百<a class="t" id="t0172b24"></a>五十戒，轉相敬奉，猶孝事親。耆年比丘，當<a class="t" id="t0172b25"></a>教後嗣，猶吾在時。後進比丘，若得疾病，耆<a class="t" id="t0172b26"></a>舊比丘，當有乃心消息占視。明教讀<span class="corr" title="[教&gt;經] cf.【麗】">經</span>，喻<a class="t" id="t0172b27"></a>誨以和，順持佛戒，吾道可久。吾泥曰後，賢<a class="t" id="t0172b28"></a>者子賢者婦女，尋後思念：『吾世有佛，有妙<a class="t" id="t0172b29"></a>經典。』佛於世始般泥洹日，子曹皆有至孝於<a class="t" id="t0172c01"></a>佛，慈心于經，至其壽終，皆當昇天。爾等無<a class="t" id="t0172c02"></a>得以吾去故不奉經戒，慎無懈慢。</p>
<p><a class="t-linehead" id="t-linehead0172c02"></a>「諸比丘！爾<a class="t" id="t0172c03"></a>等熟視佛顏色，佛不可復得起，却後十五億<a class="t" id="t0172c04"></a>七千六十萬歲，乃復有佛耳。佛世難值，經法<a class="t" id="t0172c05"></a>難聞，眾僧難值，唯佛難見也。閻浮提內有尊<a class="t" id="t0172c06"></a>樹王，名優曇鉢，有實無華，優曇鉢樹，有金<a class="t" id="t0172c07"></a>華者世乃有佛。吾正於今當般泥洹，爾曹於<a class="t" id="t0172c08"></a>經有疑結者，及佛在時，當決所疑，今不釋<a class="t" id="t0172c09"></a>結，後莫轉爭曼，我在時急質所疑。」</p>
<p><a class="t-linehead" id="t-linehead0172c09"></a>阿難時<a class="t" id="t0172c10"></a>在佛後，<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首白佛：「自佛教化，諸比丘僧無<a class="t" id="t0172c11"></a>疑結者。」弟子自說：「吾等無疑。天中天！」佛告<a class="t" id="t0172c12"></a>比丘：「夜已且半，勿復有聲。」</p>
<p><a class="t-linehead" id="t-linehead0172c12"></a>佛起正坐，深思道<a class="t" id="t0172c13"></a>原，棄是善惡，都及三界，年亦自至七十有<a class="t" id="t0172c14"></a>九，惟斷生死迴流之淵。思惟深觀，從四天<a class="t" id="t0172c15"></a>王上至不想入，從不想轉還身中，自惟身<a class="t" id="t0172c16"></a>中四大惡露，無一可珍，北首枕手猗右脇<a class="t" id="t0172c17"></a>臥，屈膝累脚，便般泥曰。</p>
<p><a class="t-linehead" id="t-linehead0172c17"></a>天地大動，諸天<a class="t" id="t0172c18"></a>散華香，悲哭呼冤：「法王滅度，吾等依誰？」國<a class="t" id="t0172c19"></a>王十四萬眾，躃身呼佛：「眾生長衰，當奈痛<a class="t" id="t0172c20"></a>何？」或有絕而復穌者。第二帝釋告諸天曰：<a class="t" id="t0172c21"></a>「佛常云生無不死者，爾等當念非常苦空非<a class="t" id="t0172c22"></a>身之諦，莫復啼哭。」第七天王亦奔下曰：「佛<a class="t" id="t0172c23"></a>光以冥，佛尚棄身，爾曹何望？啼哭躃身者，<a class="t" id="t0172c24"></a>寧可復得乎？」諸比丘有宛轉地，啼哭且云：<a class="t" id="t0172c25"></a>「三界眼滅，何其疾乎！自今之後，世為長衰。」<a class="t" id="t0172c26"></a>有住哭者，息絕尸視者，中有深思：「佛在常<a class="t" id="t0172c27"></a>云：無生不死。啼哭為身，何益明法哉？」</p>
<p><a class="t-linehead" id="t-linehead0172c27"></a>有一<a class="t" id="t0172c28"></a>比丘，字阿那律，語阿難曰：「止諸比丘，無使<a class="t" id="t0172c29"></a>重哀；止王及臣民，止上諸天，莫復哀慟。」阿<a class="t" id="t0173a01"></a>難問曰：「視上諸天，能有幾人？」曰：「周匝四百<a class="t" id="t0173a02"></a>八十里中，比首相附，皆是尊天，以一小鍼於<a class="t" id="t0173a03"></a>上投之，鍼不墮地。」阿那律上止諸天，諸天哀<a class="t" id="t0173a04"></a>慟倍悲。阿那律語阿難曰：「佛不使吾等棺<a class="t" id="t0173a05"></a>斂，爾赴往告逝心理家，吾等自能殯斂，世<a class="t" id="t0173a06"></a>尊有命，令逝心理家棺斂殯葬，無令有恨。」<a class="t" id="t0173a07"></a>阿難即往，至逝心理家所，如其事說。逝心<a class="t" id="t0173a08"></a>理家舉哀云：「世尊滅度，吾等孤露，智士嗷<a class="t" id="t0173a09"></a>嗷，唯恃世尊。」某<span class="corr" title="[第&gt;等] cf.【麗】">等</span>五百人詣王訟曰：「乞<a class="t" id="t0173a10"></a>獨殯葬。」王曰：「佛去眾生孤露，和心無諍，必<a class="t" id="t0173a11"></a>盡孝心，佛愍諸子，令得景福。」王說斯事，無<a class="t" id="t0173a12"></a>不哽噎。</p>
<p><a class="t-linehead" id="t-linehead0173a12"></a>理家及民，舉佛金牀，還入王城。諸<a class="t" id="t0173a13"></a>天以名寶蓋，覆佛床上，幢幡導從，華香雜<a class="t" id="t0173a14"></a>寶，其下如雪，十二種樂，皆從後作，天人龍<a class="t" id="t0173a15"></a>鬼，莫不舉哀。理家問曰：「世尊在時，勅令殯<a class="t" id="t0173a16"></a>葬棺<span class="corr" title="[殮&gt;斂] cf.【麗】">斂</span>，其法云何？」阿難曰：「佛在時云：『如飛<a class="t" id="t0173a17"></a>行皇帝法，佛復踰之。』」理家問曰：「聖帝殯法，<a class="t" id="t0173a18"></a>其則云何？」曰：「用新褻錦，牢纏身體，新劫波<a class="t" id="t0173a19"></a>育，復以纏上。著假棺中，以澤香膏，灌令<a class="t" id="t0173a20"></a>徹身，以蓋覆上。栴檀香薪、櫁香薪、梓薪、樟薪，<a class="t" id="t0173a21"></a>著棺上下，四面高廣，各三十丈，投火蛇維，<a class="t" id="t0173a22"></a>十二部樂，同時俱作。以好香華皆以散上，<a class="t" id="t0173a23"></a>斂取舍利擇去灰炭，以好香汁熟淨洗之，著<a class="t" id="t0173a24"></a>金甖中。以甖著金床上，當著宮中齋戒殿上，<a class="t" id="t0173a25"></a>九十日訖，當於四交道，起塔立剎，懸繒施<a class="t" id="t0173a26"></a>幡，華香作樂，飛行皇帝葬法如是；佛當勝<a class="t" id="t0173a27"></a>之。」諸逝心理家揮淚曰：「諾。必如明教，願假<a class="t" id="t0173a28"></a>七日。」理家俱啟王：「吾等欲棺斂天尊聖體，<a class="t" id="t0173a29"></a>願王臨之。」王曰：「敬諾。」理家俱舉佛黃金床，<a class="t" id="t0173b01"></a>却還從城西門入，於城中央至七日，得三十<a class="t" id="t0173b02"></a>萬眾，皆共棺斂，民眾皆持十二部樂，晝夜<a class="t" id="t0173b03"></a>燃燈，燈火去城，面十二里，步步有之。</p>
<p><a class="t-linehead" id="t-linehead0173b03"></a>第二<a class="t" id="t0173b04"></a>帝釋，將十萬眾天人來下，持十二部天名<a class="t" id="t0173b05"></a>樂來，華香眾寶，懸在空中，去地三里。帝釋<a class="t" id="t0173b06"></a>獨下，問阿那律：「佛有何令？」阿那律具以佛<a class="t" id="t0173b07"></a>教告釋。釋曰：「以具眾寶伎樂華香葬具，吾<a class="t" id="t0173b08"></a>欲殯葬，其宜可乎？」答曰：「吾當質之。」阿那律<a class="t" id="t0173b09"></a>具以釋意向阿難說，阿難答曰：「佛在時不<a class="t" id="t0173b10"></a>有令乎諸天及王，無令棺斂，勅令逝心理<a class="t" id="t0173b11"></a>家殯葬。謝諸梵釋，願明佛意。」即還，具以阿<a class="t" id="t0173b12"></a>難意告諸天。諸天曰：「吾上帝葬具，不如民<a class="t" id="t0173b13"></a>間乎？」答曰：「斯何言與？世尊<span class="gaiji">疏<!--gaiji,疏,1[跳-兆＋（梳－木）],2&#x47FD;,3--></span>逝有重貴令，<a class="t" id="t0173b14"></a>慎無相非。」逝心理家即曰：「舉佛舍利床，欲<a class="t" id="t0173b15"></a>從城西門入，床為不舉。」理家俱曰：「床不動<a class="t" id="t0173b16"></a>搖，從得出城乎？」阿難問阿那律：「床何以不<a class="t" id="t0173b17"></a>搖？」答曰：「諸天欲得棺斂故，令床不舉。」阿那<a class="t" id="t0173b18"></a>律曰：「吾方上曉梵釋諸天。」即上告梵釋曰：<a class="t" id="t0173b19"></a>「阿難謝諸天葬儀之趣，自是佛意。」梵釋諸天<a class="t" id="t0173b20"></a>曰：「吾等以持葬具來至此，寧可令吾等於床<a class="t" id="t0173b21"></a>右面，國王黎民于床左也，伎樂華香，送世<a class="t" id="t0173b22"></a>尊乎？」答曰：「吾當還報。」阿那律還以天意具<a class="t" id="t0173b23"></a>報阿難，阿難曰：「欲棺斂者，上違佛教；為孝<a class="t" id="t0173b24"></a>送者可。」即報梵釋。其事見聽，諸天咸喜，皆<a class="t" id="t0173b25"></a>下在佛金床右面，王及民眾，在床左面。理<a class="t" id="t0173b26"></a>家問曰：「可舉佛床出西城門去。」阿難曰：「可。」</p><a class="t" id="t0173b27"></a>
<p><a class="t-linehead" id="t-linehead0173b27"></a>帝釋前以手持床右面前足，梵王持床右面<a class="t" id="t0173b28"></a>後足，阿難持床左面前足，國王持床左面後<a class="t" id="t0173b29"></a>足，逝心理家以繒縛床前兩足，天人哀慟，<a class="t" id="t0173c01"></a>共挽金床，諸天龍鬼神，散華雜寶名香伎樂<a class="t" id="t0173c02"></a>幢幡華葢，各皆導從，王及黎民，供具亦爾。<a class="t" id="t0173c03"></a>天人挽歌歎德於上，黎民紹之哀歌於下，天<a class="t" id="t0173c04"></a>神鬼龍，帝王黎民，同時哀慟，搥心呼佛<a class="t" id="t0173c05"></a>滅度如之，眾生何怙？出西城門，趣周黎波<a class="t" id="t0173c06"></a>檀殿，有大講堂，以佛著堂上。逝心理家，如<a class="t" id="t0173c07"></a>佛遺教，以褻錦纏身，劫波育千張，交纏其<a class="t" id="t0173c08"></a>上，著假棺中，以澤香膏，灌令徹身，天蓋覆<a class="t" id="t0173c09"></a>上，理家俱舉棺下殿，於其中庭，以栴檀香<a class="t" id="t0173c10"></a>薪櫁香薪梓樟薪<span class="corr" title="[栴&gt;柟] cf.【麗】">柟</span>薪，高廣三十丈，天神<a class="t" id="t0173c11"></a>鬼龍，諸王人民，皆以華香散薪上。理家燃<a class="t" id="t0173c12"></a>薪，火為不燃。問阿那律曰：「火何緣燃之不<a class="t" id="t0173c13"></a>燃？」答曰：「佛有耆舊弟子，名大迦葉，周行教<a class="t" id="t0173c14"></a>化，今者來還，將弟子二千人，諸天無央數，<a class="t" id="t0173c15"></a>欲完見佛，令火不燃。」理家曰：「諾。」教待。</p>
<p><a class="t-linehead" id="t-linehead0173c15"></a>迦葉<a class="t" id="t0173c16"></a>與四輩弟子各五百人俱來，於道止息。有<a class="t" id="t0173c17"></a>異學者，名優為，從佛所來，持天華，華名曼<a class="t" id="t0173c18"></a>陀勒，見大迦葉與弟子二千人相隨，優為進<a class="t" id="t0173c19"></a>為大迦葉，<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首揖讓畢。迦葉問：「子從何來？」<a class="t" id="t0173c20"></a>曰：「吾從那竭國來。」迦葉曰：「識吾大師佛不？」「諾。<a class="t" id="t0173c21"></a>吾識之。滅度已來，今為七日，吾從彼得斯<a class="t" id="t0173c22"></a>天神華也。」時諸弟子，有未見諦者，聞佛滅<a class="t" id="t0173c23"></a>度，靡不驚愕，躃踊搥心，宛轉自滅，呼曰：<a class="t" id="t0173c24"></a>「奈何，眾生何怙？」有見諦者，深存佛誡，世皆<a class="t" id="t0173c25"></a>無常，恩愛猶幻，誰獲長存者。眾比丘中，<a class="t" id="t0173c26"></a>有一比丘，年耆闇昧，不達聖意，見眾比丘<a class="t" id="t0173c27"></a>哀慟痛至，住止之曰：「願莫哀也。世尊在時，<a class="t" id="t0173c28"></a>法戒重沓，此非法也、彼非義矣，持此行是<a class="t" id="t0173c29"></a>無違無犯。今世尊逝，吾等自由，不亦快乎。」<a class="t" id="t0174a01"></a>眾比丘皆共非之，因共告天，天取老比丘，<a class="t" id="t0174a02"></a>捐著眾外，大迦葉勅諸比丘：「使急就道。」四<a class="t" id="t0174a03"></a>輩弟子，天人無數，悲哭且行，俱到佛所，繞<a class="t" id="t0174a04"></a>殿三匝頭面著地，蹌面奄土，吐血而絕<a class="t" id="t0174a05"></a>者。迦葉熟視佛黃金棺，意自念曰：「吾來晚<a class="t" id="t0174a06"></a>矣，不及吾師，不知世尊頭足所在。」佛便應聲，<a class="t" id="t0174a07"></a>雙出兩足。迦葉即以頭面著佛足，陳佛功德，<a class="t" id="t0174a08"></a>說偈言：</p><a class="t" id="t0174a09"></a><blockquote class="gatha">
<p>「彼為不生老，　　亦為不死，<a class="t" id="t0174a10"></a><br>
彼為不復會，　　無有相逢憎。<a class="t" id="t0174a11"></a><br>
彼為不復令，　　愛欲相別離，<a class="t" id="t0174a12"></a><br>
當為求方便，　　令致得是處。<a class="t" id="t0174a13"></a><br>
彼為是五陰，　　以畢不復受，<a class="t" id="t0174a14"></a><br>
亦不復為為，　　有受是五陰。<a class="t" id="t0174a15"></a><br>
苦為以盡畢，　　有本亦以除，<a class="t" id="t0174a16"></a><br>
當為求方便，　　令致得是處。<a class="t" id="t0174a17"></a><br>
佛為斷世間，　　愛欲為以畢，<a class="t" id="t0174a18"></a><br>
便名為忍，　　亦捨所世間惱。<a class="t" id="t0174a19"></a><br>
佛為自安，　　亦致世間安隱，<a class="t" id="t0174a20"></a><br>
但當為叉手，　　當為謙禮佛。<a class="t" id="t0174a21"></a><br>
佛為所說法，　　為世間最明，<a class="t" id="t0174a22"></a><br>
佛為最見道，　　安隱無所礙。<a class="t" id="t0174a23"></a><br>
亦為活天下，　　令不復老死，<a class="t" id="t0174a24"></a><br>
當何為世間，　　人不受佛恩？<a class="t" id="t0174a25"></a><br>
月為以出，　　但為夜去冥，<a class="t" id="t0174a26"></a><br>
日為以出，　　但為晝作明，<a class="t" id="t0174a27"></a><br>
電為以出，　　但能照明雲，<a class="t" id="t0174a28"></a><br>
佛明為以出，　　令為明三界。<a class="t" id="t0174a29"></a><br>
一切所河，　　為無過崐崙河，<a class="t" id="t0174b01"></a><br>
一切所大水，　　為無過於海。<a class="t" id="t0174b02"></a><br>
一切星宿明，　　月最為明，<a class="t" id="t0174b03"></a><br>
佛為世間，　　天上天下最尊。<a class="t" id="t0174b04"></a><br>
佛為以度世，　　為施福至今，<a class="t" id="t0174b05"></a><br>
佛為教誡行，　　為至今分明。<a class="t" id="t0174b06"></a><br>
亦為至今，　　為佛弟子受行，<a class="t" id="t0174b07"></a><br>
一切天亦人，　　恭敬叉手行禮。」</p>
</blockquote><a class="t" id="t0174b08"></a>
<p><a class="t-linehead" id="t-linehead0174b08"></a>迦葉讚畢，天神鬼龍，帝王黎民，皆禮佛<a class="t" id="t0174b09"></a>足，眾禮訖畢，足還入棺。天人鬼龍，見足還<a class="t" id="t0174b10"></a>沒，踰為哽噎，同時悲哭。哭畢，迦葉與諸比<a class="t" id="t0174b11"></a>丘，更相吊唁。逝心理家放火蛇維，天散<a class="t" id="t0174b12"></a>華香，皆云：「當奈眾生為窮乎！」佛光徹照第七<a class="t" id="t0174b13"></a>梵天，十方幽隱陰冥之處，生不相見，得佛<a class="t" id="t0174b14"></a>光影，一時炳然，欣面談曰：「斯何明也？」諸<a class="t" id="t0174b15"></a>理家商，佛肌肉盡，即以香乳，澆火令滅，熟<a class="t" id="t0174b16"></a>洗舍利，盛以金甖，佛內外衣，續在如故，所<a class="t" id="t0174b17"></a>纏身劫波育為燋盡。取舍利甖，著金床上，以<a class="t" id="t0174b18"></a>還入宮，頓止正殿，天人散華伎樂，繞城步<a class="t" id="t0174b19"></a>步燃燈，燈滿十二里地。阿難語阿那律：「謝諸<a class="t" id="t0174b20"></a>天龍，且各還居。」天龍鬼神，各流淚云：「亡三<a class="t" id="t0174b21"></a>界之日月，世為長衰，臨喪之絕當能幾間，<a class="t" id="t0174b22"></a>急逐吾等令去，何為？」答曰：「民眾擾擾，欲上<a class="t" id="t0174b23"></a>華香，且宜暫還，以展民心。」帝釋問阿那律：<a class="t" id="t0174b24"></a>「何日當興世尊宗廟乎？」阿那律問阿難。阿難<a class="t" id="t0174b25"></a>曰：「却後九十日，當於四交道中立剎興廟。」<a class="t" id="t0174b26"></a>諸天咸曰：「待九十日，將有緣乎？」阿那律曰：<a class="t" id="t0174b27"></a>「四輩弟子，其在遠者，必當奔赴，以副其望<a class="t" id="t0174b28"></a>也。」諸天同時，頭面著地，帝釋處前，諸天翼<a class="t" id="t0174b29"></a>從，繞殿三匝，悲哭而去。</p><a class="t" id="t0174c01"></a>
<p><a class="t-linehead" id="t-linehead0174c01"></a>比丘二萬，留衛舍利，又謝國王，且自還宮，<a class="t" id="t0174c02"></a>及群臣稽首于地悲哭，繞殿三匝還宮，勅諸<a class="t" id="t0174c03"></a>夫人婇女，皆令奉戒畢九十日。逝心理家<a class="t" id="t0174c04"></a>齊肅亦爾，四遠皆聞佛以滅度，鳩夷國四<a class="t" id="t0174c05"></a>輩弟子，皆齎華香，悲哭塞路，繞殿三匝，<span class="gaiji">稽<!--gaiji,稽,1[（禾＊尤）／上／日],2&#x25873;,3--></span>首<a class="t" id="t0174c06"></a>于地，頓蹌哀慟呼當奈何。千里內王，皆<a class="t" id="t0174c07"></a>從太子，千里外者，遣其太子，率從臣民，皆<a class="t" id="t0174c08"></a>詣佛所，繞殿哀慟華香供養，先至先退，後<a class="t" id="t0174c09"></a>至後退。</p>
<p><a class="t-linehead" id="t-linehead0174c09"></a>諸比丘俱問阿難：「葬法云何？」答曰：「當<a class="t" id="t0174c10"></a>東出，去城三十里，彼土有鄉，鄉名衛致，有<a class="t" id="t0174c11"></a>四衢峙剎立廟，以玉作墼，墼之縱廣其方<a class="t" id="t0174c12"></a>三尺，塔縱廣丈五尺矣，舍利金甖，正著中<a class="t" id="t0174c13"></a>央，興塔樹剎，高懸繒幡，燒香燃燈，淨掃散<a class="t" id="t0174c14"></a>華，十二部樂，朝夕供養。逝心理家，當共成<a class="t" id="t0174c15"></a>塔，釋梵鬼龍，王及臣民，送佛舍利。」理家敬<a class="t" id="t0174c16"></a>諾，如阿難教。</p><a class="t" id="t0174c17"></a>
<p><a class="t-linehead" id="t-linehead0174c17"></a>大迦葉及諸羅漢，與阿那律共議，斯三十萬<a class="t" id="t0174c18"></a>眾，并王臣民，終當生兜術天上彌勒所。彌<a class="t" id="t0174c19"></a>勒成佛，第一說經，九十六億比丘得羅漢，<a class="t" id="t0174c20"></a>彌勒當為眾生說經云：「斯諸神通皆是釋迦<a class="t" id="t0174c21"></a>文佛時作塔者，懸繒燒香燃燈，執行佛戒，<a class="t" id="t0174c22"></a>皆清信士、清信女也。」大迦葉與阿難及諸應<a class="t" id="t0174c23"></a>真共議：「鳩夷國王，壽終當趣何道？」大迦葉<a class="t" id="t0174c24"></a>言：「斯王壽終，當生十二水微天上，後彌勒<a class="t" id="t0174c25"></a>來下作佛時，當字須達，為彌勒興造宮殿，<a class="t" id="t0174c26"></a>講受道堂，喻聞物精舍，孤獨聚園，衣食<a class="t" id="t0174c27"></a>疾藥，供比丘僧。」阿難問大迦葉：「鳩夷國王，<a class="t" id="t0174c28"></a>何以不於彌勒佛所取應真道？」大迦葉曰：「斯<a class="t" id="t0174c29"></a>王欲心，未厭生老病死憂悲之苦故，不取應<a class="t" id="t0175a01"></a>真道矣。」迦葉語阿難：「其有不厭生死患者，<a class="t" id="t0175a02"></a>終不得道。」阿難答曰：「吾久厭之，何以不得<a class="t" id="t0175a03"></a>道乎？」大迦葉曰：「爾但執戒，不惟內外身身<a class="t" id="t0175a04"></a>之惡，轉流生死但以食故。」</p>
<p><a class="t-linehead" id="t-linehead0175a04"></a>邊境八國，聞佛滅<a class="t" id="t0175a05"></a>度，舍利在鳩夷國中，皆發兵來，索舍利分。<a class="t" id="t0175a06"></a>鳩夷國王曰：「佛在吾國，今者滅度，吾當供<a class="t" id="t0175a07"></a>養，遠苦抂顧，舍利不可得。」八王答曰：「吾等<a class="t" id="t0175a08"></a>叉手，索舍利分，了不與我，必當以命抵取<a class="t" id="t0175a09"></a>之耳。」天帝見八王共諍，欲得舍利還國供養，<a class="t" id="t0175a10"></a>化為梵志，自名屯屈，叉手前曉八國王曰：<a class="t" id="t0175a11"></a>「聽吾一言，惟佛在時，諸王奉尊教常慈惠，<a class="t" id="t0175a12"></a>夫為民主，無宜有諍，當行四等，分佛舍利，<a class="t" id="t0175a13"></a>令諸國土，皆有宗廟，開民盲冥，令知有佛，<a class="t" id="t0175a14"></a>以為宗緒使得景福。」天神鬼龍、諸王黎民僉<a class="t" id="t0175a15"></a>曰：「善哉！屯屈！普施眾生福田也。」共請屯屈作<a class="t" id="t0175a16"></a>平八分。屯屈自以天上金甖，中以石蜜塗裏，<a class="t" id="t0175a17"></a>成量舍利，各與一甖。諸王得之，悲喜交集，<a class="t" id="t0175a18"></a>皆以香華、懸繒、雜綵、燒香、燃燈、朝夕作樂。屯屈<a class="t" id="t0175a19"></a>長跪乞甖中餘著蜜舍利：「吾欲立廟。」諸王惠<a class="t" id="t0175a20"></a>之遂入甖。道士名曰桓違，從王索舍利，王<a class="t" id="t0175a21"></a>曰：「已分不可復得，唯有焦炭，便自往取。」道士<a class="t" id="t0175a22"></a>取炭，香華供養。復有遮迦竭人，來索舍利。<a class="t" id="t0175a23"></a>曰：「已分。唯有餘灰，可自往取。」即復取灰，奉九<a class="t" id="t0175a24"></a>十日。</p><a class="t" id="t0175a25"></a>
<p><a class="t-linehead" id="t-linehead0175a25"></a>大迦葉、阿那律、迦旃延共議：「阿難隨佛最<a class="t" id="t0175a26"></a>久於佛獨親，佛所教化，施為弘摸，阿難貫<a class="t" id="t0175a27"></a>心無微不照，可受阿難法律，委曲載之竹帛。」<a class="t" id="t0175a28"></a>比丘僧議：「阿難白衣，恐有貪心，隱藏妙語，<a class="t" id="t0175a29"></a>不肯盡宣。」比丘僧曰：「當詭取之。設一高座<a class="t" id="t0175b01"></a>處，諸聖上會，以比丘僧以慈詰問三上下，<a class="t" id="t0175b02"></a>因問經要，可得誠實。」鳩夷國王，立佛宗廟，<a class="t" id="t0175b03"></a>精房禪室，凡有三千，諸比丘處其中，誦經<a class="t" id="t0175b04"></a>坐禪，王遣大臣，臣名摩南，將兵三千，宿衛<a class="t" id="t0175b05"></a>佛廟，大迦葉與阿那律，共報比丘僧，佛經<a class="t" id="t0175b06"></a>結律，名四阿含。阿難從佛，獨為親密，佛以<a class="t" id="t0175b07"></a>眾生婬泆無度，作一阿含；凶怒悖逆，作一<a class="t" id="t0175b08"></a>阿含；愚冥遠正作一阿含；不孝二親，遠賢<a class="t" id="t0175b09"></a>不宗受佛恩，不惟上報，作一阿含。沙門眾<a class="t" id="t0175b10"></a>曰：「唯阿難知，夫四阿含，當由阿難出。」大迦<a class="t" id="t0175b11"></a>葉曰：「阿難白衣，恐有貪意，不盡出經。」眾比<a class="t" id="t0175b12"></a>丘曰：「可以前事詰責阿難，當上阿難著于高<a class="t" id="t0175b13"></a>床，諸賢者眾自下問經。」僉曰：「善哉！誠合大宜。」<a class="t" id="t0175b14"></a>直事沙門即會聖眾，逐阿難出，聖眾皆坐，<a class="t" id="t0175b15"></a>復命阿難令疾進，進為聖眾稽首作禮，得應<a class="t" id="t0175b16"></a>真者，皆坐如舊，未得者皆起。直事沙門，令<a class="t" id="t0175b17"></a>之昇坐中央高座。阿難辭曰：「非吾座也。」聖<a class="t" id="t0175b18"></a>眾僉曰：「以佛經故尊爾于彼，從爾受佛之上<a class="t" id="t0175b19"></a>法。」阿難乃坐。</p>
<p><a class="t-linehead" id="t-linehead0175b19"></a>賢眾問之：「爾有七過，寧知之<a class="t" id="t0175b20"></a>乎？世尊在時云：『閻浮提之內大樂。』爾默然<a class="t" id="t0175b21"></a>為？」直事沙門呼阿難，阿難即對曰：「佛為無上<a class="t" id="t0175b22"></a>正真聖尊，將不得自在耶？當須吾言乎？設<a class="t" id="t0175b23"></a>佛在世一劫之間，彌勒至尊，從得作佛。」聖眾<a class="t" id="t0175b24"></a>默然。阿難無懼。眾聖僉曰：「且還復坐，知子<a class="t" id="t0175b25"></a>宣法，與眾所聞正法同。」不如斯三上，阿難<a class="t" id="t0175b26"></a>復三下之。阿難復上言：「伊焰摩須檀，伊焰<a class="t" id="t0175b27"></a>摩須檀者，吾從佛聞。」諸比丘僧聞阿難法言：<a class="t" id="t0175b28"></a>「伊焰摩須檀，吾從佛聞。」咸哽噎云：「當<a class="t" id="t0175b29"></a>奈此何！佛適處世而今更云吾從佛聞說如<a class="t" id="t0175c01"></a>是。」天神鬼龍，帝王臣民，四輩弟子，莫不<a class="t" id="t0175c02"></a>舉哀。大迦葉賢聖眾選羅漢得四十人，從阿<a class="t" id="t0175c03"></a>難得四阿含，一阿含者六十疋素，寫經未竟，<a class="t" id="t0175c04"></a>佛宗廟中，自然生四名樹，一樹字迦栴，<a class="t" id="t0175c05"></a>一樹字迦比延，一樹字阿貨，一樹字尼拘類。<a class="t" id="t0175c06"></a>比丘僧言：「吾等慈心寫四阿含，自然生四神<a class="t" id="t0175c07"></a>妙之樹，四阿含佛之道樹也。」因相約束，受<a class="t" id="t0175c08"></a>比丘僧，二百五十清淨明戒，比丘尼戒五百<a class="t" id="t0175c09"></a>事，優婆塞戒有五，優婆夷戒有十。寫經竟，<a class="t" id="t0175c10"></a>諸比丘僧各行經戒，轉相教化千歲，千歲之<a class="t" id="t0175c11"></a>中有持戒者，應在第四彌勒佛所，彌勒世尊<a class="t" id="t0175c12"></a>當為天說經法。言：「今之會眾，皆是釋迦文佛<a class="t" id="t0175c13"></a>時持戒者，來<span class="corr" title="[曾&gt;會] cf.【麗】">會</span>斯上。」彌勒佛言：「爾曹勤<a class="t" id="t0175c14"></a>心加於精進，行難備悉，多少持之。」佛泥曰<a class="t" id="t0175c15"></a>後，作八宗廟，第九瓶塔，第十炭塔，第十一<a class="t" id="t0175c16"></a>灰塔。經曰：佛以四月八日生，八日棄國，八日<a class="t" id="t0175c17"></a>得道，八日滅度，以沸星時，去家學道，以沸<a class="t" id="t0175c18"></a>星時得道，以沸星時般泥曰。草木復更華<a class="t" id="t0175c19"></a>葉，舉國樹木皆更茂盛。佛般泥曰去，三界<a class="t" id="t0175c20"></a>天中天，光明以滅，一切十方，皆自歸於佛。</p><a class="t" id="t0175c21"></a>
<p class="endsutta"><span class="t-juanname">佛般泥洹經卷下</span></p><a class="t" id="t0175c22"></a><div class="w"><div>
<p><a class="t-linehead" id="t-linehead0175c22"></a>從佛般泥洹，到永興七年二月十一日，凡<a class="t" id="t0175c23"></a>已八百八十七年餘，七月十有一日。至今<a class="t" id="t0175c24"></a>丙<span class="corr" title="[戍&gt;戌]">戌</span>歲，合為九百一十五年。是比丘康日所<a class="t" id="t0175c25"></a>記也。又至慶曆六年丙<span class="corr" title="[戍&gt;戌]">戌</span>歲，共計一千九百<a class="t" id="t0175c26"></a>九十四年。</p></div></div>
</article>
<aside id="metaarea"><p>This is an independent sūtra. In the Taishō canon, on which this edition is based, it is collected together with the Dīrghāgama. The text is from <a href="http://tripitaka.cbeta.org/T01" target="blank">CBETA</a>.</p><p>Prepared for SuttaCentral by <span class="editor">Bhikkhu Sujato</span>.</p></aside>
</section></div></body></html>
