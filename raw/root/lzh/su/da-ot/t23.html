<!doctype html><html><head><meta charset="utf8"><title></title></head><body><div id="text" lang="lzh">
<section class="sutta" id="t23">
<article>
<div class="hgroup mirror"><h1 class="mirror-row"><span class="mirror-left latin">T23</span>
<span class="mirror-right">大樓炭經</span></h1></div>　<a class="t" id="t0277a01"></a><a class="t" id="t0277a02"></a><a class="t" id="t0277a03"></a><p class="suttainfo"><span class="t-juanname">大樓炭經卷第一</span><br><a class="t" id="t0277a04"></a><a class="t" id="t0277a05"></a>
<span class="t-byline">西晉沙門法立共法炬譯</span></p><a class="t" id="t0277a06"></a><h2>閻浮利品第一</h2><a class="t" id="t0277a07"></a>
<p><a class="t-linehead" id="t-linehead0277a07"></a>聞如是：</p>
<p>一時，佛遊於舍衛祇樹給孤獨園，與<a class="t" id="t0277a08"></a>大比丘眾千二百五十人俱。爾時，眾比丘飯<a class="t" id="t0277a09"></a>已後，會於講堂上，坐共議言：「可恠未曾有，<a class="t" id="t0277a10"></a>是天地云何破壞？云何成就？」</p>
<p><a class="t-linehead" id="t-linehead0277a10"></a>佛徹聽遙聞，<a class="t" id="t0277a11"></a>諸比丘飯已後，於講堂共坐議此事。佛即<a class="t" id="t0277a12"></a>起到講堂坐，問諸比丘：「向者會議此何等？」</p>
<p><a class="t-linehead" id="t-linehead0277a12"></a>諸<a class="t" id="t0277a13"></a>比丘白佛言：「飯已後，於講堂上共議：『可恠<a class="t" id="t0277a14"></a>未曾有，是天地云何破壞？云何成就？』但共<a class="t" id="t0277a15"></a>議是事耳。」</p>
<p><a class="t-linehead" id="t-linehead0277a15"></a>佛告諸比丘：「欲從如來聞知是天<a class="t" id="t0277a16"></a>地成敗時不？」</p>
<p><a class="t-linehead" id="t-linehead0277a16"></a>諸比丘白佛言：「唯天中天，今正<a class="t" id="t0277a17"></a>是時。應為諸比丘說，知天地成敗時。比丘從<a class="t" id="t0277a18"></a>佛聞，即當持之。」</p>
<p><a class="t-linehead" id="t-linehead0277a18"></a>佛告諸比丘：「諦聽，善思念<a class="t" id="t0277a19"></a>之，今為汝說。」</p>
<p><a class="t-linehead" id="t-linehead0277a19"></a>諸比丘言：「唯然，世尊！願欲聞<a class="t" id="t0277a20"></a>知。」</p>
<p><a class="t-linehead" id="t-linehead0277a20"></a>佛言：「諸比丘！如一日月，旋照四天下時，<a class="t" id="t0277a21"></a>爾所四千天下世界，有千日月、有千須彌山<a class="t" id="t0277a22"></a>王、有四千天下、四千大海水、四千大龍宮、四<a class="t" id="t0277a23"></a>千大金翅鳥、四千惡道、四千大惡道、七千種<a class="t" id="t0277a24"></a>種大樹、八千種種大山、萬種種大泥梨，是名<a class="t" id="t0277a25"></a>為一小千世界。如一千小世界，爾所小千千<a class="t" id="t0277a26"></a>世界，是名為中千世界。如一中千世界，爾<a class="t" id="t0277a27"></a>所中千千世界，是名為三千世界；悉燒成<a class="t" id="t0277a28"></a>敗，是為一佛剎。」</p>
<p><a class="t-linehead" id="t-linehead0277a28"></a>佛言：「比丘！是地深六百八<a class="t" id="t0277a29"></a>十萬由旬，其邊無限。其地立水上，其水深<a class="t" id="t0277b01"></a>四百六十萬由旬，其邊際無有限礙。大風<a class="t" id="t0277b02"></a>持水，其風深二百三十萬由旬，其邊際無<a class="t" id="t0277b03"></a>限。比丘！其大海深八百四十萬由旬，其邊<a class="t" id="t0277b04"></a>際無崖底。比丘！須彌山王入大海水，深八<a class="t" id="t0277b05"></a>萬四千由旬、高亦八萬四千由旬，下狹上<a class="t" id="t0277b06"></a>稍稍廣，上正平。種種合四類在上止，悉滿<a class="t" id="t0277b07"></a>無空缺處。諸大尊神亦在上止，諸尊復尊<a class="t" id="t0277b08"></a>大神，悉在上居止。忉利天宮，在須彌山上；過<a class="t" id="t0277b09"></a>忉利天，上有焰天；過焰天，有兜率天；<a class="t" id="t0277b10"></a>上過兜率天，有尼摩羅天；過尼摩羅<a class="t" id="t0277b11"></a>天，上有波羅尼蜜和耶越致天；過是，上有梵<a class="t" id="t0277b12"></a>迦夷天；過是天，上有魔天。其宮廣長二十四<a class="t" id="t0277b13"></a>萬里，宮壁七重，欄楯七重，刀分七重，行樹<a class="t" id="t0277b14"></a>七重。周匝皆以七寶，畫妙好，金銀水精琉<a class="t" id="t0277b15"></a>璃馬瑙赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>，金壁銀門，銀壁金門，琉<a class="t" id="t0277b16"></a>璃壁水精門，水精壁琉璃門，赤真珠壁馬瑙<a class="t" id="t0277b17"></a>門，馬瑙壁赤真珠門，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>壁一切眾寶門，采<a class="t" id="t0277b18"></a>畫妙好，皆以七寶作之。金欄楯金柱栿銀桄，<a class="t" id="t0277b19"></a>銀欄楯銀柱栿金桄，琉璃欄楯琉璃柱栿，水<a class="t" id="t0277b20"></a>精欄楯水精柱栿琉璃桄，赤真珠欄楯赤真<a class="t" id="t0277b21"></a>珠柱栿馬瑙桄，馬瑙欄楯馬瑙柱栿赤真珠<a class="t" id="t0277b22"></a>桄，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>欄楯車<span class="gaiji">璩<!--gaiji,璩,1[（王＊巨）／木],2&#x249B2;,3--></span>柱栿，一切妙寶作之。金<a class="t" id="t0277b23"></a>刀分者銀垂，銀刀分者金垂，琉璃刀分者<a class="t" id="t0277b24"></a>水精垂，水精刀分者琉璃垂，赤真珠刀分<a class="t" id="t0277b25"></a>者馬瑙垂，馬瑙刀分者赤真珠垂，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>刀<a class="t" id="t0277b26"></a>分者一切寶垂。金樹金根金莖，銀枝葉花實，<a class="t" id="t0277b27"></a>銀樹銀根銀莖，金枝葉華實，琉璃樹琉璃根<a class="t" id="t0277b28"></a>莖，水精枝葉華實，水精樹水精根莖，琉璃<a class="t" id="t0277b29"></a>枝葉華實，赤真珠樹赤真珠根，馬瑙莖枝<a class="t" id="t0277c01"></a>葉華實，<span class="corr" title="[瑪&gt;馬] cf.【麗】">馬</span>瑙樹馬瑙根莖，赤真珠枝葉華<a class="t" id="t0277c02"></a>實，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>樹車<span class="gaiji">璩<!--gaiji,璩,1[（王＊巨）／木],2&#x249B2;,3--></span>根莖，一切寶枝葉華實。彩<a class="t" id="t0277c03"></a>畫姝好，皆以七寶，金銀、琉璃、水精、赤真珠、車<a class="t" id="t0277c04"></a><span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙。其門上有曲箱蓋，欄楯上有交露，<a class="t" id="t0277c05"></a>樓觀下有園觀舍宅。浴<span class="corr" title="[地&gt;池] cf.【麗】">池</span>生華，種種樹，種<a class="t" id="t0277c06"></a>種葉，種種華，種種實，出種種香，種種飛鳥，<a class="t" id="t0277c07"></a>各各悲鳴。</p>
<p><a class="t-linehead" id="t-linehead0277c07"></a>「過魔天，上有梵迦夷天；過梵迦<a class="t" id="t0277c08"></a>夷天，上有阿衛貨天；過是上有首皮斤天；<a class="t" id="t0277c09"></a>過是有比呼破天；過是已有無人想天；過<a class="t" id="t0277c10"></a>是已有阿和天；過是已有答和天；過是<a class="t" id="t0277c11"></a>已有名須達稱天；過是已有須陀尸天；<a class="t" id="t0277c12"></a>過是已有阿迦尼吒天；過是已有天，名阿<a class="t" id="t0277c13"></a>竭禪天；過是已有天，名識知；過是已有天，<a class="t" id="t0277c14"></a>名阿因；過是已有天，名無有思想亦不無<a class="t" id="t0277c15"></a>想，乃至其上有人，生老病死，往還不復過其<a class="t" id="t0277c16"></a>上數。」</p>
<p><a class="t-linehead" id="t-linehead0277c16"></a>佛言：「比丘！須彌山王以四寶作城，琉<a class="t" id="t0277c17"></a>璃水精金銀；須彌山王北有天下，名欝單<a class="t" id="t0277c18"></a>曰，廣長各四十萬里，正方；須彌山王東有<a class="t" id="t0277c19"></a>天下，名弗于逮，廣長各三十六萬里，周匝正<a class="t" id="t0277c20"></a>圓；須彌山王西有天下，名俱耶尼，廣長各三<a class="t" id="t0277c21"></a>十二萬里，如半月形；須彌山王南有天下，名<a class="t" id="t0278a01"></a>閻浮利，廣長各二十八萬里，北廣南狹。須<a class="t" id="t0278a02"></a>彌山王北脇天金照北方天下；須彌山王東<a class="t" id="t0278a03"></a>脇天銀照東方天下；須彌山王西脇天水精<a class="t" id="t0278a04"></a>照西方天下；須彌山王南脇天琉璃照南方<a class="t" id="t0278a05"></a>天下。北方天下有樹名銀莖，圍二百八十里<a class="t" id="t0278a06"></a>高四千里，枝葉分布二千里；東方天下有大<a class="t" id="t0278a07"></a>樹名條莖，圍二百八十里高四千里，枝葉分<a class="t" id="t0278a08"></a>布二千里；俱耶尼天下有樹名斤莖，圍二百<a class="t" id="t0278a09"></a>八十里高四千里，枝葉分布二千里，其樹上<a class="t" id="t0278a10"></a>有石牛，高四十里；閻浮利天下，有大樹名<a class="t" id="t0278a11"></a>閻，高四千里，莖圍二百八十里，枝葉分布二<a class="t" id="t0278a12"></a>千里。金翅鳥王及龍有樹名駒利睒，高四千<a class="t" id="t0278a13"></a>里，莖圍二百八十里，枝葉分布二千里；阿須<a class="t" id="t0278a14"></a>倫有大樹名善晝過度，高四千里莖圍二百<a class="t" id="t0278a15"></a>八十里，枝葉分布二千里；忉利天有樹名度<a class="t" id="t0278a16"></a>晝，高四千里莖圍二百八十里，枝葉分布二<a class="t" id="t0278a17"></a>千里；大海北有大樹名閻，高四千里莖圍二<a class="t" id="t0278a18"></a>百八十里，枝葉分布二千里。北方地空中有<a class="t" id="t0278a19"></a>叢樹名菴，廣長各二千里；復有叢樹名閻<a class="t" id="t0278a20"></a>破，廣長各二千里；復有叢樹名多，廣長各<a class="t" id="t0278a21"></a>二千里；復有叢樹名那多，廣長各二千里；復<a class="t" id="t0278a22"></a>有叢樹名男，廣長各二千里；復有叢樹名女，<a class="t" id="t0278a23"></a>廣長各二千里；復有叢樹名小兒，廣長各<a class="t" id="t0278a24"></a>二千里；復有叢樹名柏，廣長各二千里；復<a class="t" id="t0278a25"></a>有叢樹名栴檀，廣長各二千里；復有叢樹<a class="t" id="t0278a26"></a>名佉鉢，廣長各二千里；復有叢樹名般奈，<a class="t" id="t0278a27"></a>廣長各二千里；復有叢樹名比羅，廣長各<a class="t" id="t0278a28"></a>二千里；復有叢樹名大利，廣長各二千里；<a class="t" id="t0278a29"></a>復有叢樹名<span class="gaiji">［木＊奈］<!--gaiji,,1[木＊奈],2&#x3B88;,3--></span>，廣長各二千里；復有叢樹<a class="t" id="t0278b01"></a>名安石榴，廣長各二千里；復有叢樹名抄<a class="t" id="t0278b02"></a>羅，廣長各二千里；復有叢樹名陂，廣長<a class="t" id="t0278b03"></a>各二千里；復有叢樹名陂隆，廣長各二千<a class="t" id="t0278b04"></a>里；復有叢樹名阿摩勒，廣長各二千里；<a class="t" id="t0278b05"></a>復有叢樹名呵黎勒，廣長各二千里；復有<a class="t" id="t0278b06"></a>叢樹名毘醯勒，廣長各二千里；復有叢樹<a class="t" id="t0278b07"></a>名葦，廣長各二千里；復有叢樹名竹，廣長<a class="t" id="t0278b08"></a>各二千里；復有叢樹名拖羅，廣長各二千<a class="t" id="t0278b09"></a>里；復有叢樹名合羅，廣長各二千里；復<a class="t" id="t0278b10"></a>有叢樹名瓜，廣長各二千里；復有叢樹名<a class="t" id="t0278b11"></a>大瓜，廣長各二千里；復有叢樹名脫華，<a class="t" id="t0278b12"></a>廣長各二千里；復有叢樹名浴陂，廣長<a class="t" id="t0278b13"></a>各二千里；復有叢樹名須女華，廣長各二<a class="t" id="t0278b14"></a>千里；復有叢樹名皮羅，廣長各二千里；<a class="t" id="t0278b15"></a>復有叢樹名和師，廣長各二千里；復有叢<a class="t" id="t0278b16"></a>樹名茄夷，廣長各二千里；復有叢樹名投<a class="t" id="t0278b17"></a>鮮，廣長各二千里；復有叢樹名蒲萄，廣<a class="t" id="t0278b18"></a>長各二千里。過是空地，其空地中，復有優<a class="t" id="t0278b19"></a>鉢華池二千里，紅蓮華池二千里，白蓮華池<a class="t" id="t0278b20"></a>二千里，黃蓮華池二千里，毒蛇池二千里。<a class="t" id="t0278b21"></a>過是已地空，其空中有海欝禪，從東西流<a class="t" id="t0278b22"></a>入大海，其欝禪海中，見轉輪王亦知天下，<a class="t" id="t0278b23"></a>有轉輪王見遊行時跡，欝禪北有山名欝<a class="t" id="t0278b24"></a>單茄。」</p>
<p><a class="t-linehead" id="t-linehead0278b24"></a>佛語比丘：「其山甚樂，姝好樹木生葉，<a class="t" id="t0278b25"></a>華實甚香，畜獸鳥無所不有，無與等者也。」</p><a class="t" id="t0278b26"></a>
<p><a class="t-linehead" id="t-linehead0278b26"></a>佛言：「比丘！其欝單茄山甚樂，姝好巍巍，<a class="t" id="t0278b27"></a>欝單茄山，有山名須桓那，其山有八萬窟，<a class="t" id="t0278b28"></a>中有八萬象，皆在中止，其象七日一食，有六<a class="t" id="t0278b29"></a>牙上廣下狹，牙齒間悉金填。過須那鉢山，<a class="t" id="t0278c01"></a>次有山名冬王，甚高過億，山上高四千里。上<a class="t" id="t0278c02"></a>有水名阿那達，廣長二千里，其底沙皆金，<a class="t" id="t0278c03"></a>其水涼冷，軟美且清。以七寶金銀琉璃水精<a class="t" id="t0278c04"></a>赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙作塹壘，其四面起墻，亦布<a class="t" id="t0278c05"></a>底，有七重欄楯，七重行樹，周匝圍繞，七寶交<a class="t" id="t0278c06"></a>露，彩畫姝好。阿耨達龍王水水四面有陛，<a class="t" id="t0278c07"></a>金陛銀桄，銀陛金桄，琉璃陛水精桄，水精陛<a class="t" id="t0278c08"></a>琉璃桄，赤真珠陛馬瑙桄，馬瑙陛赤真珠<a class="t" id="t0278c09"></a>桄，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>陛七寶桄，陛上有曲箱蓋，皆有欄<a class="t" id="t0278c10"></a>楯，有交露樓觀，其水中有青蓮華，紅蓮華，白<a class="t" id="t0278c11"></a>蓮華，黃蓮華，華亦有火色者、金色者、青色<a class="t" id="t0278c12"></a>者、紅色者、赤色者，白色者，周匝大如車輪，<a class="t" id="t0278c13"></a>其莖大如車轂，若刺其汁出如乳色，其味如<a class="t" id="t0278c14"></a>蜜。阿耨達龍王宮在其水中，宮名般闍兜。阿<a class="t" id="t0278c15"></a>耨達龍王在中止。其龍有何等寶？何謂為阿<a class="t" id="t0278c16"></a>耨達龍？過阿耨達龍，天下餘諸龍王，以三熱<a class="t" id="t0278c17"></a>見燒，阿耨達龍王，不以三熱見燒；復次，天下<a class="t" id="t0278c18"></a>諸餘龍王，過阿耨達龍王，餘龍王，熱沙雨身<a class="t" id="t0278c19"></a>上，燒炙燋革，燋革已燒膚，燒膚已燒筋，燒<a class="t" id="t0278c20"></a>筋已燒骨，燒骨已燒髓，燒炙甚毒痛，過阿<a class="t" id="t0278c21"></a>耨達龍王，餘龍王皆見熱，阿耨達龍王獨不<a class="t" id="t0278c22"></a>熱，是故名為阿耨達，是為第一事。復次，天下，<a class="t" id="t0278c23"></a>過阿耨達龍王，餘龍王，起<span class="corr" title="[媱&gt;婬] cf.【麗】">婬</span>欲事相向時，熱<a class="t" id="t0278c24"></a>風來吹其身，燋龍身，即失無顏色得蛇身，<a class="t" id="t0278c25"></a>便恐不喜。天下諸所龍王，過阿耨達，諸龍<a class="t" id="t0278c26"></a>王得熱，阿耨達龍王獨無熱，是故名為阿耨<a class="t" id="t0278c27"></a>達，是為二事。復次，天下諸龍王，過阿耨達龍<a class="t" id="t0278c28"></a>王，餘龍王，諸金翅鳥王，悉入其宮，悉恐怖取<a class="t" id="t0278c29"></a>食之。若金翅鳥自念言：『欲入阿耨達龍王宮。』<a class="t" id="t0279a01"></a>適念是，便自無央數災變及其身，過阿耨<a class="t" id="t0279a02"></a>達龍王，天下餘龍王，皆見是毒熱，阿耨達龍<a class="t" id="t0279a03"></a>王，獨不見熱，是故名阿耨達，是為三事。以三<a class="t" id="t0279a04"></a>事故，名為阿耨達龍王。</p>
<p><a class="t-linehead" id="t-linehead0279a04"></a>「東有大流江，下行<a class="t" id="t0279a05"></a>一江，有五百部河，繞阿耨達龍王，東流入大<a class="t" id="t0279a06"></a>海。阿耨達龍王南有大江，名和叉，有五百部<a class="t" id="t0279a07"></a>河，繞阿耨達龍王，流入大南海。阿耨達龍<a class="t" id="t0279a08"></a>王西有大江，名信陀，有五百部河流，繞阿耨<a class="t" id="t0279a09"></a>達龍王，入大西海。阿耨達龍王北有大江名<a class="t" id="t0279a10"></a>斯頭，有五百部河流，繞阿耨達龍王，入北海。<a class="t" id="t0279a11"></a>冬王山南有國，名維耶離。維耶離北有七<a class="t" id="t0279a12"></a>黑山，黑山北有七仙人婆羅門在中止，一者<a class="t" id="t0279a13"></a>名機機榆、二者名施泥梨、三者名欝單、四者<a class="t" id="t0279a14"></a>名禪、五者名迦蛇、六者名優多羅、七者名<a class="t" id="t0279a15"></a>波被頭，有山名和曇摩。過七仙人婆羅門<a class="t" id="t0279a16"></a>北，有山名乾陀摩訶術，中有兩窟，一者名<a class="t" id="t0279a17"></a>畫、二者名善畫，以七寶作之，金銀琉璃水<a class="t" id="t0279a18"></a>精赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬<span class="corr" title="[碯&gt;瑙] cf.【麗】">瑙</span>，細軟如繻衣。畫善畫<a class="t" id="t0279a19"></a>窟北，有樹王名善住，有八千樹王，圍繞之。善<a class="t" id="t0279a20"></a>住王樹下，有象王，名善住，在下止，有八千<a class="t" id="t0279a21"></a>象，周匝圍繞之。善住王樹北，有浴池名摩那<a class="t" id="t0279a22"></a>摩，以七寶金銀水精琉璃赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙<a class="t" id="t0279a23"></a>作塹壘之，邊有八千浴池，周匝圍遶，其水皆<a class="t" id="t0279a24"></a>涼冷，美軟且清，其底沙皆金，以七寶金銀<a class="t" id="t0279a25"></a>水精琉璃赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙作七重欄楯，七<a class="t" id="t0279a26"></a>重交露，七重行樹，周匝圍遶。其池甚妙好，金<a class="t" id="t0279a27"></a>欄楯者金柱栿銀桄，銀欄楯者銀柱栿金桄，<a class="t" id="t0279a28"></a>琉璃欄楯者琉璃柱栿水精桄，水精欄楯者<a class="t" id="t0279a29"></a>水精柱栿琉璃桄，赤真珠欄楯者赤真珠柱<a class="t" id="t0279b01"></a>栿馬瑙桄，馬瑙欄楯者馬瑙柱栿赤真珠桄，<a class="t" id="t0279b02"></a>車<span class="gaiji">璩<!--gaiji,璩,1[（王＊巨）／木],2&#x249B2;,3--></span>欄楯者車<span class="gaiji">璩<!--gaiji,璩,1[（王＊巨）／木],2&#x249B2;,3--></span>柱栿一切寶桄，金交露者<a class="t" id="t0279b03"></a>銀垂珞，銀交露者金垂珞，琉璃交露者水<a class="t" id="t0279b04"></a>精垂珞，水精交露者琉璃垂珞，赤真珠交<a class="t" id="t0279b05"></a>露者馬瑙垂珞，馬瑙交露者赤真珠垂珞，<a class="t" id="t0279b06"></a>車<span class="gaiji">璩<!--gaiji,璩,1[（王＊巨）／木],2&#x249B2;,3--></span>交露者一切寶垂珞，皆以七寶作，甚姝<a class="t" id="t0279b07"></a>好。金樹者金枝根銀莖葉華實，銀樹者銀<a class="t" id="t0279b08"></a>枝根金莖葉華實，琉璃樹者琉璃根枝水<a class="t" id="t0279b09"></a>精莖葉華實，水精樹者水精根枝琉璃莖<a class="t" id="t0279b10"></a>葉華實，赤真珠樹者赤真珠根枝馬瑙莖<a class="t" id="t0279b11"></a>葉華實，馬瑙樹者馬瑙根枝赤真珠莖葉<a class="t" id="t0279b12"></a>華實。車<span class="gaiji">璩<!--gaiji,璩,1[（王＊巨）／木],2&#x249B2;,3--></span>樹者車<span class="gaiji">璩<!--gaiji,璩,1[（王＊巨）／木],2&#x249B2;,3--></span>根枝一切寶莖葉華<a class="t" id="t0279b13"></a>實，以七寶作，皆姝好。摩那摩池周匝四面，以<a class="t" id="t0279b14"></a>七寶金銀水精琉璃赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙作，金<a class="t" id="t0279b15"></a>陛銀桄，銀陛金桄，水精陛琉璃桄，琉璃陛<a class="t" id="t0279b16"></a>水精桄，赤真珠陛馬瑙桄，馬瑙陛赤真珠桄，<a class="t" id="t0279b17"></a>車<span class="gaiji">璩<!--gaiji,璩,1[（王＊巨）／木],2&#x249B2;,3--></span>陛一切寶桄，以七寶作，甚姝好。陛上有<a class="t" id="t0279b18"></a>曲箱蓋，欄楯上有交露，樓觀下有園觀舍<a class="t" id="t0279b19"></a>宅，有浴池。樹生種種華，種種實，出種種香，中<a class="t" id="t0279b20"></a>有種種飛鳥，相和悲鳴。摩那摩池中，有青蓮<a class="t" id="t0279b21"></a>華、黃蓮華、白蓮華、赤蓮華，中有紅色者、金<a class="t" id="t0279b22"></a>色者、青色者、黃色者、赤色者、白色者、種種<a class="t" id="t0279b23"></a>雜色者。其華周匝大如車輪，其莖周匝如車<a class="t" id="t0279b24"></a>轂，其華斷者出其汁如乳，其味如蜜。善住象<a class="t" id="t0279b25"></a>王，念欲入池中洗浴相娛樂時，即念八千象<a class="t" id="t0279b26"></a>王。爾時八千象王言：『善住象王已念我等。』<a class="t" id="t0279b27"></a>即共往至善住象王所在前住。時，善住象王<a class="t" id="t0279b28"></a>與八千象王，俱往至摩那摩池。諸象中有為<a class="t" id="t0279b29"></a>王持蓋者，中有扇者，周匝圍繞。時中有含血<a class="t" id="t0279c01"></a>名機那，在前歌舞作伎樂。時，善住象王，至<a class="t" id="t0279c02"></a>摩那摩池中，洗浴作伎樂相娛樂。中有象為<a class="t" id="t0279c03"></a>王洗鼻口者，中有洗牙齒者，中有洗頭者，<a class="t" id="t0279c04"></a>中有洗背者，中有洗腹者，中有洗<span class="gaiji">髀<!--gaiji,髀,1[月＊坒],2&#x43F6;,3--></span>者，中<a class="t" id="t0279c05"></a>有洗膝者，中有洗足者，中有洗尾者，中有拔<a class="t" id="t0279c06"></a>華根洗之以與王食者，中有以青蓮華、黃蓮<a class="t" id="t0279c07"></a>華、赤蓮華、白蓮華，以鼻歷持散象王頭上者。<a class="t" id="t0279c08"></a>爾時，善住象王，洗浴相娛樂飲食已，便還至<a class="t" id="t0279c09"></a>善住樹下。其八千象王各各入其池洗浴，作<a class="t" id="t0279c10"></a>伎樂相娛樂飲食已，便還至善住象王所。爾<a class="t" id="t0279c11"></a>時，善住象王，與八千象王俱前後圍繞，還至<a class="t" id="t0279c12"></a>善住樹下。中有為象王持蓋者，中有扇者，在<a class="t" id="t0279c13"></a>前作妓樂歌舞，至善住樹間。象王從意，臥起<a class="t" id="t0279c14"></a>行步，其餘八千象，各各亦隨意，在樹間臥起<a class="t" id="t0279c15"></a>行步，從意所欲。諸八千象樹，中有圍四丈<a class="t" id="t0279c16"></a>九尺，中有樹圍五丈六尺，中有樹圍六丈三<a class="t" id="t0279c17"></a>尺，中有樹圍七丈七尺，中有樹圍八丈四尺，<a class="t" id="t0279c18"></a>中有樹圍九丈一尺，中有樹圍九丈五尺，中<a class="t" id="t0279c19"></a>有樹圍十丈五尺，中有樹圍十一丈二尺。善<a class="t" id="t0279c20"></a>住象王樹莖圍十丈九尺，是八千樹枝葉墮<a class="t" id="t0279c21"></a>落時，風便吹著外。其八千象王大小便時，<a class="t" id="t0279c22"></a>諸鬼神皆除著外。」</p>
<p><a class="t-linehead" id="t-linehead0279c22"></a>佛言：「比丘！善住象王<a class="t" id="t0279c23"></a>威神尊巍巍乃如是，畜生含血之類，乃有<a class="t" id="t0279c24"></a>此。」</p><a class="t" id="t0279c25"></a>
<h2>大樓炭經欝單曰品第二</h2><a class="t" id="t0279c26"></a>
<p><a class="t-linehead" id="t-linehead0279c26"></a>佛語比丘：「欝單曰天下，周匝廣長各四十萬<a class="t" id="t0279c27"></a>里。北方天下有種種山無央數，其河兩邊，<a class="t" id="t0279c28"></a>有種種樹，河水徐行，有種種華，水中叢流，<a class="t" id="t0279c29"></a>河兩邊有船，彩畫姝好，以四寶金銀琉璃水<a class="t" id="t0280a01"></a>精作之。北方天下中央有浴池，名欝難陀，廣<a class="t" id="t0280a02"></a>長四千里，其水涼軟且清，有七重壁，水底沙<a class="t" id="t0280a03"></a>皆金。難陀浴池，周匝四面有陛，以四寶金銀<a class="t" id="t0280a04"></a>琉璃水精作之，金陛銀桄，銀陛金桄，琉璃陛<a class="t" id="t0280a05"></a>水精桄，水精陛琉璃桄。難陀池中，有青蓮華、<a class="t" id="t0280a06"></a>黃蓮華、白蓮華、赤蓮華，中有紅色者、金色者、<a class="t" id="t0280a07"></a>青色者、黃色者、赤色者、白色者，周匝根莖若<a class="t" id="t0280a08"></a>斷者出其汁如乳，其味如蜜，光照四十里，<a class="t" id="t0280a09"></a>其香亦聞四十里。難陀浴池東，有河名已味；<a class="t" id="t0280a10"></a>難陀浴池南，有河名修竭；難陀浴池西，有<a class="t" id="t0280a11"></a>河名大土；難陀浴池北，有流河名善種，是<a class="t" id="t0280a12"></a>諸河水，皆徐行，中有叢流行華，河兩邊有<a class="t" id="t0280a13"></a>種種樹，以金銀琉璃水精作河兩邊際。難陀<a class="t" id="t0280a14"></a>浴池東有園名賢上，有七重欄楯、七重交露、七<a class="t" id="t0280a15"></a>重行樹，周匝圍遶，以四寶作之，姝好金銀水<a class="t" id="t0280a16"></a>精琉璃。賢上園中有香樹生華實，劈者<a class="t" id="t0280a17"></a>出種種香。有擣香樹生華實，劈者出種種<a class="t" id="t0280a18"></a>香。有衣被樹，有瓔珞樹，有不息樹。有生花實，<a class="t" id="t0280a19"></a>若劈者出種種衣被瓔珞，出種種不息。有<a class="t" id="t0280a20"></a>菓樹器樹音樂樹，生花實，實劈者出種種<a class="t" id="t0280a21"></a>器，種種果，種種音樂。樹高七里，有高六里五<a class="t" id="t0280a22"></a>里四里三里二里，最卑者高一里。難陀浴池<a class="t" id="t0280a23"></a>南，有園觀名與賢，有七重欄楯、七重交露、七<a class="t" id="t0280a24"></a>重行樹，周匝圍繞，以四寶作之，中有香樹、擣<a class="t" id="t0280a25"></a>香樹、衣被樹、瓔珞樹、不息樹、器樹、菓樹，皆<a class="t" id="t0280a26"></a>有華實，實劈者各各出種種香擣香衣被瓔<a class="t" id="t0280a27"></a>珞不息器果種種音樂，樹最小者高十里二十<a class="t" id="t0280a28"></a>里四十里，上至七十里。難陀浴池西，有園觀<a class="t" id="t0280a29"></a>名羅越，以四寶作，七重欄楯、七重交露、七重<a class="t" id="t0280b01"></a>行樹，周匝圍遶，諸所出生高卑，亦如東方<a class="t" id="t0280b02"></a>園觀。難陀浴池北，有園觀名常有華，亦以四<a class="t" id="t0280b03"></a>寶金銀水精琉璃作，七重欄楯、七重交露、七<a class="t" id="t0280b04"></a>重行樹，周匝圍遶，諸樹所出生高卑，亦如東<a class="t" id="t0280b05"></a>面園。</p>
<p><a class="t-linehead" id="t-linehead0280b05"></a>「北方天下有樹，曲合如交露。北方天<a class="t" id="t0280b06"></a>下人，在下臥起，男女各異處。有淨潔粳米，不<a class="t" id="t0280b07"></a>耕種自然生，出一切味，欲食者取淨潔粳米<a class="t" id="t0280b08"></a>炊之。有珠名焰味，著釜下，光出熟飯，四方<a class="t" id="t0280b09"></a>人來，悉共食之，食未竟亦不盡，無盜賊惡<a class="t" id="t0280b10"></a>人，無言我妻子，無田作者。飯已，面色潤澤<a class="t" id="t0280b11"></a>有威神。男子女人，若婬欲意起，相視無所<a class="t" id="t0280b12"></a>語，男子便在前，女人隨後行，至園觀入中，<a class="t" id="t0280b13"></a>共相娛樂，二日三日若至七日，各自隨意，罷<a class="t" id="t0280b14"></a>去不相屬也。女人懷妊七日八日，便生若男<a class="t" id="t0280b15"></a>若女，便持著四徼道中。若有人從東西南北<a class="t" id="t0280b16"></a>來者，與指嗽之，出乳飲之，七日已後自<a class="t" id="t0280b17"></a>以福德即長大，譬如閻浮利人年二十若二<a class="t" id="t0280b18"></a>十五時。</p>
<p><a class="t-linehead" id="t-linehead0280b18"></a>「北方天下，周匝四方有水，名阿耨達，<a class="t" id="t0280b19"></a>後夜起雲，天雨八味水，如人飯食頃，洗浴<a class="t" id="t0280b20"></a>北方天下淹塵，塵不復起。譬如蘇麻油塗地<a class="t" id="t0280b21"></a>塵不起，北方天下亦如是，地塵不起。譬如不<a class="t" id="t0280b22"></a>息工師，若不息工弟子，以種種華，結作不<a class="t" id="t0280b23"></a>息，左手持之，右手以水洗不息無塵，北方天<a class="t" id="t0280b24"></a>下如是，地不起塵，常有流水生草樹，常有葉<a class="t" id="t0280b25"></a>華實，中有草青。譬如孔雀翅色，其香如香<a class="t" id="t0280b26"></a>香，足蹈上即陷四寸，舉足還復如故。北方天<a class="t" id="t0280b27"></a>下人，欲至賢上園觀中遊戲相娛樂，即時去<a class="t" id="t0280b28"></a>乘船至岸邊，脫衣沐浴。相娛樂已，便棄船度<a class="t" id="t0280b29"></a>河，往至香樹間，取香塗身，至衣被樹間，取衣<a class="t" id="t0280c01"></a>著，至不息樹間、瓔珞樹間、器樹間、果樹間、<a class="t" id="t0280c02"></a>音樂樹間，取瓔珞不息著之。取器音樂，便往<a class="t" id="t0280c03"></a>至賢上園觀。熱時亂風吹掃賢上園觀地，伊<a class="t" id="t0280c04"></a><span class="corr" title="[闌&gt;蘭] cf.【麗】">蘭</span>風至吹落華，墮地至人膝。時北方天下人，<a class="t" id="t0280c05"></a>悉入賢上園觀中，遊戲相娛樂，二日三日至<a class="t" id="t0280c06"></a>七日已後，各自罷去，隨意無所繫屬，亦復<a class="t" id="t0280c07"></a>至與賢上園觀，羅越常有華園觀亦如是。</p>
<p><a class="t-linehead" id="t-linehead0280c07"></a>「北<a class="t" id="t0280c08"></a>方天下人，欲食時，取淨粳米炊之，以焰<a class="t" id="t0280c09"></a>味珠光，炊其下熟飯，東方、西方、南方、北方，若<a class="t" id="t0280c10"></a>有人來至其所者，皆飯食之，其食亦不盡，<a class="t" id="t0280c11"></a>至人食已。北方天下人，有樹名象兜，交曲<a class="t" id="t0280c12"></a>上合如交露，人民在上止宿，男女各異處。北<a class="t" id="t0280c13"></a>方天下人，通齒髮紺青色長八尺，人民面色<a class="t" id="t0280c14"></a><span class="corr" title="[伺&gt;同] cf.【麗】">同</span>等，長短亦等，女人亦如是。人民行十善<a class="t" id="t0280c15"></a>事，不復相教作行也，皆壽千歲，無數減者。<a class="t" id="t0280c16"></a>死後有生忉利天上者、有生焰天上者、有生<a class="t" id="t0280c17"></a>兜率天上者、有生尼摩羅天上者、有生波羅<a class="t" id="t0280c18"></a>尼蜜天上者。天上壽盡，下生閻浮利天下人<a class="t" id="t0280c19"></a>間，即生大豪貴家若婆羅門大長者家。北方<a class="t" id="t0280c20"></a>天下人，大小便時，辟沒地中，其地清潔無<a class="t" id="t0280c21"></a><span class="corr" title="[糞聚&gt;有聚糞] cf.【麗】">有聚糞</span>臭處。北方天下人，男子女人，死時好為<a class="t" id="t0280c22"></a>衣被之，莊嚴不啼哭，取著四徼道中。有鳥名<a class="t" id="t0280c23"></a>欝遮，舉取死人著北方天下外。何以故名欝<a class="t" id="t0280c24"></a>單曰？欝單曰天下，勝是三天下復最上，是<a class="t" id="t0280c25"></a>故名欝單曰。欝單曰天下人民，食清淨<a class="t" id="t0281a01"></a>粳米，無有盜賊，無有惡者。無言我婦、無言<a class="t" id="t0281a02"></a>我子。顏色甚好有威神，無短命者，死已後<a class="t" id="t0281a03"></a>生善處。是故名鬱單曰。」</p><a class="t" id="t0281a04"></a>
<h2>大樓炭經轉輪王品第三之一</h2><a class="t" id="t0281a05"></a>
<p><a class="t-linehead" id="t-linehead0281a05"></a>佛語比丘：「世間有轉輪王時，自然生七寶、有<a class="t" id="t0281a06"></a>四德。何等為七？一者金輪寶、二者白象寶、三<a class="t" id="t0281a07"></a>者紺色馬寶、四者明月珠寶、五者玉女寶、六<a class="t" id="t0281a08"></a>者藏聖臣寶、七者導道聖臣寶。轉輪王其金<a class="t" id="t0281a09"></a>輪何類？王以十五日月滿時沐浴，便上高<a class="t" id="t0281a10"></a>觀上，與婇女共坐，見東方有自然天金輪來，<a class="t" id="t0281a11"></a>有千輻，皆完具，悉以天金所成，高一丈四尺。<a class="t" id="t0281a12"></a>王見已，自念言：『我從先聖聞，若王十五日月<a class="t" id="t0281a13"></a>滿，沐浴上高觀，與婇女俱坐，見東方自然<a class="t" id="t0281a14"></a>金輪者，即得作轉輪王。』王自念，欲試天金輪。<a class="t" id="t0281a15"></a>爾時，轉輪王便試天金輪，即便會四部兵，往<a class="t" id="t0281a16"></a>至天金輪所。整衣服長跪叉手，持右手，指<a class="t" id="t0281a17"></a>金輪使東飛，金輪即東飛。轉輪王即與四部<a class="t" id="t0281a18"></a>兵，及家室親屬悉隨之飛，四天王天上諸天，<a class="t" id="t0281a19"></a>皆亦在金輪前飛行。金輪所至止處，轉輪王<a class="t" id="t0281a20"></a>便與四部兵家室親屬，皆止宿其中。爾時，東<a class="t" id="t0281a21"></a>方弗于逮諸王，以金鉢盛滿銀粟，銀鉢盛滿<a class="t" id="t0281a22"></a>金粟，共往至轉輪王所白言：『天王來大善！<a class="t" id="t0281a23"></a>東方諸城國界，富樂熾盛安隱，五穀豐熟，人<a class="t" id="t0281a24"></a>民眾多，珍寶眾多，工巧者饒，明月珠玉琉<a class="t" id="t0281a25"></a>璃，白象馬牛羊奴婢米穀豐饒，倉庫儲滿。願<a class="t" id="t0281a26"></a>大王止此，我等承受其教。』轉輪王便告諸王<a class="t" id="t0281a27"></a>言：『諸賢等各自治國以正法，莫行非法。諸賢<a class="t" id="t0281a28"></a>等但莫殺生、莫盜竊、莫犯人婦女、莫妄語<a class="t" id="t0281a29"></a>罵詈惡口兩舌、莫念惡。當慈心為政具奉<a class="t" id="t0281b01"></a>行，如是者，則為受我教。』爾時，諸小王持國<a class="t" id="t0281b02"></a>界奉上轉輪王，轉輪王即住案行東方諸國，<a class="t" id="t0281b03"></a>於其中止頓，無央數歲，相娛樂快樂飯食，<a class="t" id="t0281b04"></a>得東海內悉屬已便還。南方閻浮利天下王<a class="t" id="t0281b05"></a>降伏亦如是，復與家室親屬及四部兵，金輪<a class="t" id="t0281b06"></a>在前飛行。復至西方俱耶尼亦如是，復至北<a class="t" id="t0281b07"></a>方鬱單曰天下亦如是。四天王上諸天，皆在<a class="t" id="t0281b08"></a>金輪前飛，金輪所至到處，轉輪王與家室<a class="t" id="t0281b09"></a>親屬四部兵止頓其中。爾時，北方諸小王以<a class="t" id="t0281b10"></a>金鉢盛滿銀粟，以銀鉢盛滿金粟，共往至轉<a class="t" id="t0281b11"></a>輪王所白言：『天王來大善，北方諸城國界，<a class="t" id="t0281b12"></a>富樂熾盛安隱，五穀豐熟，人民珍寶眾多，工<a class="t" id="t0281b13"></a>巧者饒，明月珠玉琉璃，象馬牛羊奴婢米<a class="t" id="t0281b14"></a>穀豐饒，倉庫儲滿。願大王止此，我等承受其<a class="t" id="t0281b15"></a>教。』轉輪王便告諸小王言：『賢等各自治國以<a class="t" id="t0281b16"></a>正法，莫行非法。賢等莫殺生、莫盜竊、莫犯人<a class="t" id="t0281b17"></a>婦女、莫妄語罵詈惡口兩舌、莫念人惡，當念<a class="t" id="t0281b18"></a>慈心為正見奉行，如是者即為受我教。』爾時，<a class="t" id="t0281b19"></a>諸小王持國界奉上，轉輪王案行北方諸<a class="t" id="t0281b20"></a>國，於其中止頓，無央數歲，相娛樂快樂飲<a class="t" id="t0281b21"></a>食，得北海內悉屬已。便與家室親屬及四部<a class="t" id="t0281b22"></a>兵，還閻浮利天下。閻浮利天下威神更巍<a class="t" id="t0281b23"></a>巍，其金輪亦爾，時便量度，東西長四百八十<a class="t" id="t0281b24"></a>里，南北廣二百八十里。諸天為轉輪王，造起<a class="t" id="t0281b25"></a>城壁七重，七重欄楯、七重交露、七重行樹，周<a class="t" id="t0281b26"></a>匝圍遶，彩畫姝好，皆以七寶，金銀水精<a class="t" id="t0281b27"></a>琉璃赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙，金壁銀門，銀壁金<a class="t" id="t0281b28"></a>門，琉璃壁者水精門，水精壁者琉璃門，赤<a class="t" id="t0281b29"></a>真珠壁者馬瑙門，馬瑙壁者赤真珠門，車<a class="t" id="t0281c01"></a><span class="gaiji">璩<!--gaiji,璩,1[（王＊巨）／木],2&#x249B2;,3--></span>壁者一切寶門。城周匝四方有門，金欄楯<a class="t" id="t0281c02"></a>者金柱栿銀桄，銀欄楯者銀柱栿金桄，琉璃<a class="t" id="t0281c03"></a>欄楯者琉璃柱栿水精桄，水精欄楯者水精<a class="t" id="t0281c04"></a>柱栿琉璃桄，赤真珠欄楯者赤真珠柱栿馬<a class="t" id="t0281c05"></a>瑙桄，馬瑙欄楯者馬瑙柱栿赤真珠桄，車<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0281c06"></a>欄楯者車<span class="gaiji">璩<!--gaiji,璩,1[（王＊巨）／木],2&#x249B2;,3--></span>柱栿一切寶桄。金交露者銀垂<a class="t" id="t0281c07"></a>珞，銀交露者金垂珞，琉璃交露者水精垂<a class="t" id="t0281c08"></a>珞，水精交露者琉璃垂珞，赤真珠交露者馬<a class="t" id="t0281c09"></a>瑙垂珞，馬瑙交露者赤真珠垂珞，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>交<a class="t" id="t0281c10"></a>露者一切寶垂珞。復以七寶作樹甚姝好，金樹<a class="t" id="t0281c11"></a>者金根枝銀莖葉花實，銀樹者銀根枝<a class="t" id="t0281c12"></a>金莖葉花實，琉璃樹者琉璃根枝水精莖<a class="t" id="t0281c13"></a>葉花實，水精樹者水精根枝琉璃莖葉花<a class="t" id="t0281c14"></a>實，赤真珠樹者赤真珠根枝馬瑙莖葉花<a class="t" id="t0281c15"></a>實，馬瑙樹者馬瑙根枝赤真珠莖葉花實，<a class="t" id="t0281c16"></a>車<span class="gaiji">璩<!--gaiji,璩,1[（王＊巨）／木],2&#x249B2;,3--></span>樹者車<span class="gaiji">璩<!--gaiji,璩,1[（王＊巨）／木],2&#x249B2;,3--></span>根枝一切寶莖葉花實。門上<a class="t" id="t0281c17"></a>有曲箱蓋交露，有樓觀邊有園觀舍宅。浴池<a class="t" id="t0281c18"></a>中有種種樹種種葉種種華種種實，出種種<a class="t" id="t0281c19"></a>香，種種飛鳥相和而鳴。作城已威神巍巍，<a class="t" id="t0281c20"></a>金輪便止，城中度量，東西八十里，南北四十<a class="t" id="t0281c21"></a>里。爾時，諸天為轉輪王，以七寶作宮殿壁七<a class="t" id="t0281c22"></a>重、欄楯七重、七寶交露七重、七寶行樹七重，<a class="t" id="t0281c23"></a>周匝圍遶。七重門上有曲箱蓋交露有樓觀，<a class="t" id="t0281c24"></a>下有園觀浴池，種種樹種種葉種種華實，種<a class="t" id="t0281c25"></a>種飛鳥，相和悲鳴。造起轉輪王宮殿已，金輪<a class="t" id="t0281c26"></a>便立宮門前虛空中。爾時，轉輪王甚歡喜踊<a class="t" id="t0281c27"></a>躍言：『已為我自然金輪寶，今我以為作轉輪<a class="t" id="t0281c28"></a>王。』」</p>
<p><a class="t-linehead" id="t-linehead0281c28"></a>佛言：「轉輪王有自然金輪寶，如是轉輪王<a class="t" id="t0281c29"></a>有白象寶何類？轉輪王明旦與諸臣共會參<a class="t" id="t0282a01"></a>議。時，即自然有白象在前現，皆白身體完<a class="t" id="t0282a02"></a>具，能飛行。端正頭赤，有六牙，上麤下細，牙如<a class="t" id="t0282a03"></a>畫間金色。轉輪王見已念言：『此象若可調者，<a class="t" id="t0282a04"></a>便當為賢善。』則與調象師使調適，一反調，便<a class="t" id="t0282a05"></a>調善，最如調善畜。爾時，轉輪王欲試白象<a class="t" id="t0282a06"></a>寶，便使會四部兵，被白象莊嚴已，騎白象，日<a class="t" id="t0282a07"></a>出便出宮門，飛行繞四海內，即時還宮，坐相<a class="t" id="t0282a08"></a>娛樂。爾時，轉輪王甚大歡喜踊躍言：『已為我<a class="t" id="t0282a09"></a>自然白象寶，今我已作轉輪王。』轉輪王白<a class="t" id="t0282a10"></a>象寶如是。</p>
<p><a class="t-linehead" id="t-linehead0282a10"></a>「轉輪王有紺色馬寶，何等類？轉輪<a class="t" id="t0282a11"></a>王明旦與左右共參議，時見有自然紺色馬<a class="t" id="t0282a12"></a>在前，其馬身青毛衣滑澤頭黑。轉輪王自念<a class="t" id="t0282a13"></a>言：『若調此馬者，便當即好。』與調馬師使調，<a class="t" id="t0282a14"></a>即時調好，最如賢善馬。爾時，轉輪王欲試<a class="t" id="t0282a15"></a>紺色馬寶，即使會四部兵，被已騎馬未出<a class="t" id="t0282a16"></a>宮門，即與四部兵飛行繞四海內，即日還宮，<a class="t" id="t0282a17"></a>坐相娛樂，甚大歡喜踊躍言：『已為我自然<a class="t" id="t0282a18"></a>紺色馬寶，今我已為，作轉輪王。』有紺色<a class="t" id="t0282a19"></a>馬寶如是。</p>
<p><a class="t-linehead" id="t-linehead0282a19"></a>「轉輪王有明月珠寶者，何等類？轉<a class="t" id="t0282a20"></a>輪王明旦與諸臣共坐參議，時見有自然明<a class="t" id="t0282a21"></a>月珠寶在前。其珠青琉璃色，八方滑澤，好清<a class="t" id="t0282a22"></a>潔有光明照燿。轉輪王見已自念言：『如此珠<a class="t" id="t0282a23"></a>照我後宮中者為姝好。』爾時，轉輪王欲試<a class="t" id="t0282a24"></a>明月珠寶，便使會四部兵，持珠著幢頭，夜從<a class="t" id="t0282a25"></a>宮門出，與四部兵。爾時，明月珠寶光照，諸長<a class="t" id="t0282a26"></a>者婆羅門家起作，使奴婢販賣市井，謂為日<a class="t" id="t0282a27"></a>出。其珠照四部兵明出宮四十里，飛行繞四<a class="t" id="t0282a28"></a>海內，即夜還宮坐，甚大歡喜踊躍言：『已為<a class="t" id="t0282a29"></a>我自然明月珠寶今已作轉輪王。』轉輪王有<a class="t" id="t0282b01"></a>明月珠寶如是。</p><a class="t" id="t0282b02"></a>
<p class="endsutta"><span class="t-juanname">大樓炭經卷第一</span></p>　<a class="t" id="t0282b03"></a><a class="t" id="t0282b04"></a><a class="t" id="t0282b05"></a><a class="t" id="t0282b06"></a>
<p class="suttainfo"><span class="t-juanname">大樓炭經卷第二</span><br><a class="t" id="t0282b07"></a><a class="t" id="t0282b08"></a>
<span class="t-byline">西晉沙門法立共法炬譯</span></p><a class="t" id="t0282b09"></a><h2>轉輪王品第三<span class="t-note">（之二）</span></h2><a class="t" id="t0282b10"></a>
<p><a class="t-linehead" id="t-linehead0282b10"></a>「轉輪王有玉女寶者，何等類？轉輪王明旦與<a class="t" id="t0282b11"></a>諸大臣共坐參議，時有自然玉女寶在前<a class="t" id="t0282b12"></a>現，端正姝好面色無比，亦不長不短，不肥不<a class="t" id="t0282b13"></a>瘦，不白不黑。冬時身則溫，夏時身則凉，身<a class="t" id="t0282b14"></a>體諸毛孔皆栴檀香，口出蓮華香，轉輪王甚<a class="t" id="t0282b15"></a>愛重，意不起婬欲向他人，何況當復身行？<a class="t" id="t0282b16"></a>爾時轉輪王甚歡喜踊躍言：『已為我自然玉<a class="t" id="t0282b17"></a>女寶，今我已作轉輪王。』轉輪王有玉女寶<a class="t" id="t0282b18"></a>如是。</p>
<p><a class="t-linehead" id="t-linehead0282b18"></a>「轉輪王有主藏聖臣寶，何等類？轉輪王<a class="t" id="t0282b19"></a>明旦坐參議，時見主藏聖臣寶在前，解慧曉<a class="t" id="t0282b20"></a>事至誠，往至轉輪王所白言：『轉輪王所欲求<a class="t" id="t0282b21"></a>索者，我為天王辦之，王但安隱坐。』轉輪王<a class="t" id="t0282b22"></a>欲試主藏聖臣寶，使會四部兵，乘船入水，<a class="t" id="t0282b23"></a>告主藏聖臣：『我欲得金銀珍寶，當與我。』主<a class="t" id="t0282b24"></a>藏聖臣白轉輪王言：『渡水已，隨王欲，當與<a class="t" id="t0282b25"></a>之。』王言：『今當於此用之，疾與我金銀珍寶，<a class="t" id="t0282b26"></a>渡水已我不用。』主藏聖臣聞受其教，整衣服<a class="t" id="t0282b27"></a>船上長跪右手撓水，以器鈔金銀珍寶。譬如<a class="t" id="t0282b28"></a>蟲著樹，諸金銀珍寶器，著手如是。爾時，主藏<a class="t" id="t0282b29"></a>聖臣，持眾珍寶著船上，白轉輪王言：『欲得幾<a class="t" id="t0282c01"></a>許金銀珍寶？今當與王。』轉輪王告主藏聖臣<a class="t" id="t0282c02"></a>言：『我所有金銀珍寶甚眾多，但欲試卿耳！』主<a class="t" id="t0282c03"></a>藏聖臣聞已，便還持金銀珍寶著水中。爾時，<a class="t" id="t0282c04"></a>轉輪王甚歡喜踊躍言：『已為我自然主藏聖<a class="t" id="t0282c05"></a>臣寶，我已為轉輪王。』轉輪王有主藏聖臣<a class="t" id="t0282c06"></a>寶如是。</p>
<p><a class="t-linehead" id="t-linehead0282c06"></a>「轉輪王有兵臣寶，何等類？轉輪王明<a class="t" id="t0282c07"></a>旦坐參議，時見有兵臣在前，解慧勇猛曉事，<a class="t" id="t0282c08"></a>往至轉輪王所，白轉輪王言：『所欲為作我<a class="t" id="t0282c09"></a>為辦，王但自安坐莫憂！』爾時，轉輪王欲試<a class="t" id="t0282c10"></a>兵臣，使會四部兵，告兵臣寶言：『不曉兵法<a class="t" id="t0282c11"></a>者教令曉之，已曉者教令重知，不曉住者教<a class="t" id="t0282c12"></a>令知住，不曉騎乘弓馬者教令知。』兵臣寶<a class="t" id="t0282c13"></a>即受教，皆教諸兵。轉輪王甚歡喜踊躍言：<a class="t" id="t0282c14"></a>『已為我自然兵臣寶，我今已為轉輪王。』<a class="t" id="t0282c15"></a>轉輪王有兵臣寶如是。」</p>
<p><a class="t-linehead" id="t-linehead0282c15"></a>佛言：「轉輪王有七<a class="t" id="t0282c16"></a>寶如是。」</p>
<p><a class="t-linehead" id="t-linehead0282c16"></a>佛言：「轉輪王有四德。云何為四德？<a class="t" id="t0282c17"></a>一者大富，珍寶田宅奴婢珠玉象馬工巧者眾<a class="t" id="t0282c18"></a>多，天下人富無有如轉輪王者，是為轉輪<a class="t" id="t0282c19"></a>王第一德。二者轉輪王最端正姝好顏色無<a class="t" id="t0282c20"></a>比，天下人端正姝好，無有如轉輪王者，<a class="t" id="t0282c21"></a>是為轉輪王第二德。三者轉輪王常安隱<a class="t" id="t0282c22"></a>無疾病，身常等等，亦不寒熱，寒熱適其意，<a class="t" id="t0282c23"></a>諸所飲食食皆安隱，天下人無有如轉輪王<a class="t" id="t0282c24"></a>無疾病者，是為轉輪王第三德。四者轉輪王<a class="t" id="t0282c25"></a>常安隱長壽，天下人無有常安隱長壽如轉<a class="t" id="t0282c26"></a>輪王者，是為轉輪王四德。轉輪王有七寶及<a class="t" id="t0282c27"></a>四德如是。</p>
<p><a class="t-linehead" id="t-linehead0282c27"></a>「轉輪王以正法行為政現，不轉<a class="t" id="t0282c28"></a>善現，行十善事。教諸小國王傍臣左右人<a class="t" id="t0282c29"></a>民，奉行十善事。轉輪王哀念諸郡國人民，<a class="t" id="t0283a01"></a>如父哀子，諸郡國人民，愛敬轉輪王如子愛<a class="t" id="t0283a02"></a>父。轉輪王治天下，閻浮利地平正無有高下，<a class="t" id="t0283a03"></a>無有棘刺，無有毒獸蟲蟻，無有山陵谿谷，無<a class="t" id="t0283a04"></a>有礫石地，但有棄捐金銀明月珠玉琉璃琥<a class="t" id="t0283a05"></a>珀水精車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙珊瑚。轉輪王在天下治國<a class="t" id="t0283a06"></a>時，富樂安隱熾盛，五穀豐熟人民眾多。」</p>
<p><a class="t-linehead" id="t-linehead0283a06"></a>佛語<a class="t" id="t0283a07"></a>諸比丘：「轉輪王治國時，天下有八萬郡國聚<a class="t" id="t0283a08"></a>落居，鷄鳴展轉相聞。轉輪王治國時，天下常<a class="t" id="t0283a09"></a>遍有水，草木常青，木常有葉華；其地草葉，<a class="t" id="t0283a10"></a>周匝分布，色如孔雀毛，其香如華香，足蹈<a class="t" id="t0283a11"></a>上四寸入地，舉足還復如故，地草又無四寸<a class="t" id="t0283a12"></a>空缺處。有香樹常生華實，破其實出種種香。<a class="t" id="t0283a13"></a>有衣被樹，出華實及種種衣被。有珠寶瓔珞<a class="t" id="t0283a14"></a>樹出華實，破中有無央數種種珠寶瓔珞。有<a class="t" id="t0283a15"></a>不息華樹出華實，破中有種種不息。有果樹，<a class="t" id="t0283a16"></a>常生華實，破中有種種果。有器樹生華實，破<a class="t" id="t0283a17"></a>中有種種器。有妓樂樹生華實，破中有種種<a class="t" id="t0283a18"></a>音樂。轉輪王治國，是時天下閻浮利不耕種，<a class="t" id="t0283a19"></a>米穀稻粮皆自然生，清潔無穬，出其有種<a class="t" id="t0283a20"></a>種甘。轉輪王臨壽終時，身不甚痛。譬如習樂<a class="t" id="t0283a21"></a>人大食，腹不甚痛。轉輪王臨壽終時，身體<a class="t" id="t0283a22"></a>不痛如是。轉輪王命過已後，金輪、白象寶<a class="t" id="t0283a23"></a>便滅去，紺色馬、明月珠寶亦沒去，玉女寶、主<a class="t" id="t0283a24"></a>藏聖臣寶、導道聖臣寶，便沐浴轉輪王身，以<a class="t" id="t0283a25"></a>綿纏身，復以五百張<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>纏身，著鐵棺中，以<a class="t" id="t0283a26"></a>酥灌其上，滿已蓋覆之，以釘釘之。出轉輪<a class="t" id="t0283a27"></a>王棺，眾人共作妓樂歌舞。出著城外，積一切<a class="t" id="t0283a28"></a>香薪，持轉輪王棺，著上便放火燒。燒已玉<a class="t" id="t0283a29"></a>女寶、主藏聖臣寶、導道聖臣寶，共收骨以<a class="t" id="t0283b01"></a>置於四徼道中起塔，高四十里，廣長四十<a class="t" id="t0283b02"></a>里，周匝起墻廣長二百里，以七寶金銀水精<a class="t" id="t0283b03"></a>琉璃赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙，七重欄楯、七重交<a class="t" id="t0283b04"></a>露、七重行樹，周匝圍遶，甚姝好。其從四方<a class="t" id="t0283b05"></a>來，禮轉輪王，行法起塔，皆得無數福。爾時玉<a class="t" id="t0283b06"></a>女寶、主藏聖臣寶、導道聖臣寶，為轉輪王起<a class="t" id="t0283b07"></a>塔已，便布施飢者與飯，渴者與漿，欲得衣<a class="t" id="t0283b08"></a>者與衣，欲得香熏華者與香熏華，欲得財<a class="t" id="t0283b09"></a>物牛羊者與之。其後玉女寶、主藏聖臣寶、<a class="t" id="t0283b10"></a>導道聖臣寶乃命過。」</p><a class="t" id="t0283b11"></a>
<h2>大樓炭經泥犁品第四<span class="t-note">（之一）</span></h2><a class="t" id="t0283b12"></a>
<p><a class="t-linehead" id="t-linehead0283b12"></a>佛告比丘：「有大鐵圍山，更復有第二大鐵圍<a class="t" id="t0283b13"></a>山，中間窈窈冥冥，其日月大尊神光明不能<a class="t" id="t0283b14"></a>及照。其中有八大泥犁，一泥犁者，有十六部。<a class="t" id="t0283b15"></a>第一大泥犁名想、第二大泥犁名黑耳、第三<a class="t" id="t0283b16"></a>大泥犁名僧乾、第四大泥犁名樓<span class="corr" title="[獦&gt;獵]">獵</span>、第五大<a class="t" id="t0283b17"></a>泥犁名噭嚾、第六大泥犁名燒炙、第七大<a class="t" id="t0283b18"></a>泥犁名釜煮、第八大泥犁名阿鼻摩訶。」</p>
<p><a class="t-linehead" id="t-linehead0283b18"></a>佛言：<a class="t" id="t0283b19"></a>「何以名為想？其大想泥犁，若有人墮中，其<a class="t" id="t0283b20"></a>八指生爪如利刀，以相把刺，其肉應手墮<a class="t" id="t0283b21"></a>去，想念欲相殺，以是麤事，名為想泥犁。更<a class="t" id="t0283b22"></a>復有餘種種因緣，復次，其大想泥犁，若有人<a class="t" id="t0283b23"></a>墮中者，手中自然刀劍，以相斫刺，想欲殺他<a class="t" id="t0283b24"></a>人，以是麤想事故，名為想。復有餘因緣，其<a class="t" id="t0283b25"></a>有人墮中者，手自然小刀，以刺剝他人，想<a class="t" id="t0283b26"></a>念欲殺之，以是麤想事故，名為想。復有餘<a class="t" id="t0283b27"></a>因緣，其有人墮大想泥犁中者，以手搔從足<a class="t" id="t0283b28"></a>剝餘者至頂，想念欲殺他人，涼風起吹之，身<a class="t" id="t0283b29"></a>瘡平復，展轉相語，當復長生，中復有相語言：<a class="t" id="t0283c01"></a>『我曹今適生。』以是故，名為想泥犁。復有餘因<a class="t" id="t0283c02"></a>緣，用是故泥犁人壽長久，乃從想泥犁中出，<a class="t" id="t0283c03"></a>便走求解脫。</p>
<p><a class="t-linehead" id="t-linehead0283c03"></a>「復有泥犁，名為黑界，縱廣二萬<a class="t" id="t0283c04"></a>里，悉入中裏，火從身出，繞身三匝還入身，毒<a class="t" id="t0283c05"></a>痛不可忍，過惡未解故不死。復次，黑界泥犁<a class="t" id="t0283c06"></a>東壁火<span class="corr" title="[燒&gt;繞] cf.【麗】">繞</span>三匝燒人，火焰至西壁，西壁火<a class="t" id="t0283c07"></a>焰至東壁，南壁火焰至北壁，北壁火焰至<a class="t" id="t0283c08"></a>南壁，上火焰下至地，下焰上至上，人在<a class="t" id="t0283c09"></a>中燒炙，毒痛不可忍，過惡未解故不死，在其<a class="t" id="t0283c10"></a>中甚久久，乃從黑界泥犁出，便走求解脫。</p>
<p><a class="t-linehead" id="t-linehead0283c10"></a>「有<a class="t" id="t0283c11"></a>泥犁名沸屎，縱廣二萬里，悉入沸屎中，自然<a class="t" id="t0283c12"></a>至頸，熱沸踊躍，人以把蹶，欲出不能得，身<a class="t" id="t0283c13"></a>體手足耳鼻面目皆爛熟，毒痛不可忍，過惡<a class="t" id="t0283c14"></a>未盡故不死；有蟲名鐵口，啄人髑髏，啄人<a class="t" id="t0283c15"></a>肉穿之，破骨噉人髓。泥犁中人，手捲屎食<a class="t" id="t0283c16"></a>之，脣舌皆燋，咽喉腹中腸胃皆爛，便下過去，<a class="t" id="t0283c17"></a>毒痛不可忍，過惡未盡故不死，在其中甚久，<a class="t" id="t0283c18"></a>以後乃從沸屎泥犁中出，便走欲求解脫。</p>
<p><a class="t-linehead" id="t-linehead0283c18"></a>「有<a class="t" id="t0283c19"></a>泥犁名五百釘，縱廣二萬里悉入中，泥犁旁<a class="t" id="t0283c20"></a>各取人手足，臥撲著釘地，以燒鐵釘釘其右<a class="t" id="t0283c21"></a>掌，以鐵釘釘左掌，以鐵釘釘其右足，復以鐵<a class="t" id="t0283c22"></a>釘釘其左足、復以鐵釘釘其心、復以鐵釘遍<a class="t" id="t0283c23"></a>釘其身下徹地，悉以五百釘釘其身，續動欲<a class="t" id="t0283c24"></a>起，毒痛不可忍。泥犁旁問言：『欲求何等？』報<a class="t" id="t0283c25"></a>言：『我但苦飢渴！』泥犁旁取鉗拗開口，燒熱鐵<a class="t" id="t0284a01"></a>著其咽中，脣舌咽皆燋，腹中腸胃皆燋爛，<a class="t" id="t0284a02"></a>與腸胃下過去，毒痛不可忍，過惡未盡故不<a class="t" id="t0284a03"></a>死，用是故人在泥犁中甚長久，以後乃從五<a class="t" id="t0284a04"></a>百釘泥犁得出，便走求欲解脫。</p>
<p><a class="t-linehead" id="t-linehead0284a04"></a>「有泥犁名車<a class="t" id="t0284a05"></a>怗，縱廣二萬里，悉入其中，泥犁旁便問言：<a class="t" id="t0284a06"></a>『欲求何等？』報言：『但苦飢渴。』泥犁旁便各各取<a class="t" id="t0284a07"></a>其身撲著地，取鉗拗開其口，取消銅灌人<a class="t" id="t0284a08"></a>口，脣舌皆燋，腹中五藏腸胃，皆燋爛燒炙，<a class="t" id="t0284a09"></a>毒痛不可忍，過惡未盡故不死，在泥犁中甚<a class="t" id="t0284a10"></a>長久，已後乃得出，便走求解脫。</p>
<p><a class="t-linehead" id="t-linehead0284a10"></a>「有泥犁名<a class="t" id="t0284a11"></a>為飲，悉入其中，泥犁旁便問言：『欲求何等？』<a class="t" id="t0284a12"></a>報言：『我但苦飢渴！』泥犁旁即各各取其人身<a class="t" id="t0284a13"></a>撲著燒熱地，以鉗拗開其口，以燒鐵丸著人<a class="t" id="t0284a14"></a>口中，脣舌咽皆燋，五臟腸胃盡燋，便<span class="corr" title="[不&gt;下] cf.【麗】">下</span>過去，<a class="t" id="t0284a15"></a>毒痛不可忍，過惡未解故不死，在其中甚長<a class="t" id="t0284a16"></a>久，乃從飲泥犁中出，便走求解脫。</p>
<p><a class="t-linehead" id="t-linehead0284a16"></a>「有泥犁<a class="t" id="t0284a17"></a>名一銅釜，縱廣二萬里，盡入中。泥犁旁便共<a class="t" id="t0284a18"></a>舉人身體手足著釜中煮，在底亦熟在上亦<a class="t" id="t0284a19"></a>熟，湯沸踊躍起伏，有在上露手足者覆亦<a class="t" id="t0284a20"></a>熟，譬如煮豆，在底亦熟在上亦熟，覆亦熟露<a class="t" id="t0284a21"></a>亦熟。泥犁中人亦如是，在二萬里銅釜泥犁<a class="t" id="t0284a22"></a>中，上下皆熟，頭面耳鼻手足皆見熟爛。泥<a class="t" id="t0284a23"></a>犁旁以矛刺內其中，毒痛不可忍，過惡未<a class="t" id="t0284a24"></a>解故不死，用是故在其中甚久長，已後乃從<a class="t" id="t0284a25"></a>一銅釜泥犁中出，便走欲求解脫。</p>
<p><a class="t-linehead" id="t-linehead0284a25"></a>「有泥犁名<a class="t" id="t0284a26"></a>多銅釜，縱廣二萬里悉入中，泥犁旁便各各<a class="t" id="t0284a27"></a>舉其身手足著釜中，湯沸踊躍，展轉在底在<a class="t" id="t0284a28"></a>上，頭面手足皆見熟爛，泥犁旁便以矛<span class="gaiji">［打－丁＋鳥］<!--gaiji,,1[打-丁＋鳥],2&#x3A36;,3--></span><a class="t" id="t0284a29"></a>罪人，持著餘釜中見煮亦如是，毒痛不可忍，<a class="t" id="t0284b01"></a>過惡未解故不死，在其中甚長久，已後乃<a class="t" id="t0284b02"></a>從多銅釜泥犁中出，便走欲求解脫。</p>
<p><a class="t-linehead" id="t-linehead0284b02"></a>「有泥犁<a class="t" id="t0284b03"></a>名磨，縱廣二萬里悉入其中，泥犁旁便各各<a class="t" id="t0284b04"></a>取人，著鐵磨上臥，以蓋覆，便捉磨使碎，血<a class="t" id="t0284b05"></a>肉流下，骨留在磨，中火出燒，炙毒痛不可忍，<a class="t" id="t0284b06"></a>過惡未解故不死，用是故在其中甚長久，已<a class="t" id="t0284b07"></a>後乃從鐵磨泥犁中出，便走欲求解脫。</p>
<p><a class="t-linehead" id="t-linehead0284b07"></a>「有泥<a class="t" id="t0284b08"></a>犁名膿血，縱廣二萬里，人悉入其中，即自然<a class="t" id="t0284b09"></a>有膿血火焰出，人以手足把歷欲出，頭面<a class="t" id="t0284b10"></a>耳鼻身體手足皆燋，便自以手取膿血食之，<a class="t" id="t0284b11"></a>脣舌咽皆燋，腹中腸胃五臟皆燋，便下過去，<a class="t" id="t0284b12"></a>毒痛不可忍，過惡未解故不死，在其中甚長<a class="t" id="t0284b13"></a>久，已後乃從膿血泥犁中出，便走欲求解脫。</p><a class="t" id="t0284b14"></a>
<p><a class="t-linehead" id="t-linehead0284b14"></a>「有泥犁名高峻，縱廣二萬里，人悉入其中，泥<a class="t" id="t0284b15"></a>犁火焰出，泥犁旁即走人上下山，頭面耳<a class="t" id="t0284b16"></a>鼻身體手足皆燋爛，毒痛不可忍，過惡未解<a class="t" id="t0284b17"></a>故不死，在其中甚長久，已後乃從高峻泥<span class="corr" title="[泥&gt;犁] cf.【麗】">犁</span><a class="t" id="t0284b18"></a>中出，便走欲求解脫。</p>
<p><a class="t-linehead" id="t-linehead0284b18"></a>「有泥犁名斫板，縱廣二<a class="t" id="t0284b19"></a>萬里，人悉入中，泥犁旁便各各取人，撲燒<a class="t" id="t0284b20"></a>鐵地，以鐵繩量度其身，以兩手持斧，斫削<a class="t" id="t0284b21"></a>身及頭面手足鼻耳，毒痛不可忍，過惡未解<a class="t" id="t0284b22"></a>故不死，在其中甚長久，已後乃從斫板泥犁<a class="t" id="t0284b23"></a>中出，便走欲求解脫。</p>
<p><a class="t-linehead" id="t-linehead0284b23"></a>「有泥犁名斛，縱廣二<a class="t" id="t0284b24"></a>萬里，人悉入其中，泥犁旁即取炭火中人，使<a class="t" id="t0284b25"></a>著斛中量，以手摩上，頭面身體手足鼻耳皆<a class="t" id="t0284b26"></a><span class="corr" title="[焦&gt;燋] cf.【麗】">燋</span>爛，泥犁旁走人火上，往還燒炙，毒痛不可<a class="t" id="t0284b27"></a>忍，過惡未解故不死，在其中甚長久，已後乃<a class="t" id="t0284b28"></a>從斛泥犁<span class="corr" title="[&gt;中] cf.【麗】">中</span>出，便走欲求解脫。</p>
<p><a class="t-linehead" id="t-linehead0284b28"></a>「有泥犁名劍樹<a class="t" id="t0284b29"></a>葉，縱廣二萬里，人悉入其中，風生吹鐵劍<a class="t" id="t0284c01"></a>樹葉墮，落截人手足頭面耳鼻身體，毒痛不<a class="t" id="t0284c02"></a>可忍，過惡未解故不死，在其中甚長久，已<a class="t" id="t0284c03"></a>後乃從鐵劍樹泥犁中出，便走欲求解脫。</p>
<p><a class="t-linehead" id="t-linehead0284c03"></a>「有<a class="t" id="t0284c04"></a>泥犁名撓撈河，縱廣二萬里，河兩邊生剃頭<a class="t" id="t0284c05"></a>刀草，人悉入其中，刀逆刺人，斷人手足頭<a class="t" id="t0284c06"></a>面鼻耳身體，毒痛不可忍。</p><a class="t" id="t0284c07"></a>
<p><a class="t-linehead" id="t-linehead0284c07"></a>「爾時，人皆墮撓撈河，湯沸涌躍，下底有八寸<a class="t" id="t0284c08"></a>蒺<span class="gaiji">［卄／梨］<!--gaiji,,1[卄／梨],2&#x4527;,3--></span>刺，刺人身血流灑，但有其骨，便沸涌<a class="t" id="t0284c09"></a>躍轉上人，毒痛不可忍，風吹至岸邊草，刀<a class="t" id="t0284c10"></a>逆向內，截人頭面耳鼻身體手足，毒痛不可<a class="t" id="t0284c11"></a>忍，過惡未解故不死，泥犁旁即問人言：『欲求<a class="t" id="t0284c12"></a>何等。』報言：『我但苦飢渴！』泥犁旁便各各取人<a class="t" id="t0284c13"></a>撲著燒熱地，以消銅灌人口中，脣舌咽喉皆<a class="t" id="t0284c14"></a>燋，身體五臟腸胃皆燋，便下過去，毒痛不可<a class="t" id="t0284c15"></a>忍，過惡未解故不死。河兩邊有鐵樹，泥犁旁<a class="t" id="t0284c16"></a>便取人舉著鐵樹下，樹生刺刺下垂，刺人<a class="t" id="t0284c17"></a>身體，血肉流墮，餘但有骨，風起吹人身體，<a class="t" id="t0284c18"></a>平復如故；有鳥名鐵烏喙，啄其頭噉其<a class="t" id="t0284c19"></a>腦，在頭上住，啄取人瞳子，人欲下鐵刺向<a class="t" id="t0284c20"></a>仰刺人，欲上向下<span class="corr" title="[剌&gt;刺]">刺</span>人。爾時人走行欲求<a class="t" id="t0284c21"></a>解脫，還墮撓撈<span class="corr" title="[堓&gt;河] cf.【麗】">河</span>中，湯沸涌躍墮底，為<span class="corr" title="[&gt;蒺] cf.【麗】">蒺</span><span class="gaiji">［卄／梨］<!--gaiji,,1[卄／梨],2&#x4527;,3--></span><a class="t" id="t0284c22"></a>所<span class="corr" title="[剌&gt;刺]">刺</span>如故，上堓浮風吹<span class="corr" title="[&gt;堓]">堓</span>邊，刀逆截傷人<a class="t" id="t0284c23"></a>頭面耳鼻身體手足，毒痛不可忍，過惡未解<a class="t" id="t0284c24"></a>故不死，樹泥犁旁問言：『欲求何等？』言：『我但<a class="t" id="t0284c25"></a>苦飢渴！』便持消銅灌口中，脣舌咽喉腸胃皆，<a class="t" id="t0285a01"></a>燋爛，便下過去。上堓邊，泥犁旁復著堓邊樹<a class="t" id="t0285a02"></a>上，欲下上刀逆刺人；有鳥名那尼喙，啄人<a class="t" id="t0285a03"></a>頭噉其腦，在人頭上啄人瞳子，欲上下刺逆<a class="t" id="t0285a04"></a>向刺人，毒痛不可忍，過惡未盡故不死。復還<a class="t" id="t0285a05"></a>墮撓撈河，在中毒痛如故，風復吹至堓邊，草<a class="t" id="t0285a06"></a>刀逆刺剝人如故，泥犁旁復問人言：『欲求何<a class="t" id="t0285a07"></a>等。』報言：『但苦飢渴！』以其消銅灌其口中如<a class="t" id="t0285a08"></a>故，燒炙毒痛不可忍，在其中甚長久，已後乃<a class="t" id="t0285a09"></a>從撓撈河得出，便走欲求解脫。</p>
<p><a class="t-linehead" id="t-linehead0285a09"></a>「有泥犁名狼<a class="t" id="t0285a10"></a>野干，縱廣二萬里，人悉入其中，狼野干自<a class="t" id="t0285a11"></a>然在前住，身中出火焰，所齧人身肉，應其<a class="t" id="t0285a12"></a>口而食之，毒痛不可忍，飛鳥共來，啄噉人<a class="t" id="t0285a13"></a>者，脫人眼者，毒痛不可忍，過惡未盡故不死，<a class="t" id="t0285a14"></a>在其中甚長久，已後乃從狼野干泥犁得出，<a class="t" id="t0285a15"></a>便走欲求解脫。</p>
<p><a class="t-linehead" id="t-linehead0285a15"></a>「有泥犁名寒氷，縱廣二萬<a class="t" id="t0285a16"></a>里，人悉入其中，風周匝四面起寒冷，吹人<a class="t" id="t0285a17"></a>身肌膚皮肉筋骨入髓中，用是故便於中死。」</p><a class="t" id="t0285a18"></a>
<p><a class="t-linehead" id="t-linehead0285a18"></a>佛言：「何以故名為黑耳泥犁？若有人墮黑耳<a class="t" id="t0285a19"></a>泥犁中者，黑風熱沙，雨其身上，即隨墮<a class="t" id="t0285a20"></a>地，焦皮肌膚骨肉脂髓，毒痛不可忍，過惡<a class="t" id="t0285a21"></a>未盡故不死，用是故名為黑耳。復有餘因緣，<a class="t" id="t0285a22"></a>復次，黑耳大泥犁，其有人墮中者，以燒鐵黑<a class="t" id="t0285a23"></a>索縛其身，風便勒結之，斷其身皮肌膚，破骨<a class="t" id="t0285a24"></a>出髓，毒痛不可忍，過惡未盡故不死，用是故<a class="t" id="t0285a25"></a>名黑耳。復次有因緣，墮其黑耳大泥犁中者，<a class="t" id="t0285a26"></a>泥犁旁以黑鐵燒熱繩，纏裹人身，焦皮肉肌<a class="t" id="t0285a27"></a>膚骨髓，毒痛不可忍，過惡未盡故不死，用是<a class="t" id="t0285a28"></a>故名為黑耳。復次，其有人入大黑耳，泥犁旁<a class="t" id="t0285a29"></a>以鐵繩，左右絞其人身，以鋸截之，以斧斷之，<a class="t" id="t0285b01"></a>毒痛不可忍，過惡未盡故不死，用是故名為<a class="t" id="t0285b02"></a>黑耳。復次，人在其中甚長久，燒炙毒痛，乃從<a class="t" id="t0285b03"></a>黑耳泥犁中出，便走欲求解脫。</p>
<p><a class="t-linehead" id="t-linehead0285b03"></a>「有泥犁名<a class="t" id="t0285b04"></a>黑火，縱廣二萬里，人悉入中，黑火從當<a class="t" id="t0285b05"></a>身出，繞身三匝還入身，毒痛不可忍，過惡未<a class="t" id="t0285b06"></a>盡故不死，在泥犁中甚長久，乃從黑火泥犁<a class="t" id="t0285b07"></a>中出，隨次入如前十六泥犁，至寒氷泥犁乃<a class="t" id="t0285b08"></a>命過。」</p>
<p><a class="t-linehead" id="t-linehead0285b08"></a>佛言：「何以故名為僧乾泥犁？其有人墮<a class="t" id="t0285b09"></a>僧乾大泥犁中者，自然兩鐵山出火，火山<a class="t" id="t0285b10"></a>合拍泥犁中人，破碎其身，毒痛不可忍，過惡<a class="t" id="t0285b11"></a>未盡故不死，是故名為僧乾。復有餘因緣，復<a class="t" id="t0285b12"></a>次，若有人墮僧乾大泥犁中者，人悉入其中，<a class="t" id="t0285b13"></a>有兩山相拍，罪人身皆破碎解墮，毒痛不<a class="t" id="t0285b14"></a>可忍，過惡未盡故不死，是故名為僧乾。復有<a class="t" id="t0285b15"></a>餘因緣。人在其中甚長久，乃從大僧乾泥犁<a class="t" id="t0285b16"></a>中出，便走欲求解脫。復次，入十六泥犁如<a class="t" id="t0285b17"></a>前，復至寒氷泥犁乃命過。」</p>
<p><a class="t-linehead" id="t-linehead0285b17"></a>佛言：「何以故名樓<a class="t" id="t0285b18"></a>獵泥犁？其有人墮樓獵中者，泥犁旁各各取<a class="t" id="t0285b19"></a>人著鐵銚中，人大喚呼，大毒大痛，是故名<a class="t" id="t0285b20"></a>為樓獵。復次，有罪人墮樓獵泥犁中者，泥犁<a class="t" id="t0285b21"></a>旁取人著鐵鼎中，大毒大痛噭喚，是故名<a class="t" id="t0285b22"></a>為樓獵。復次，其有罪人墮樓獵泥犁中者，泥<a class="t" id="t0285b23"></a>犁旁各各取之著鐵釜中，大毒大痛噭喚，<a class="t" id="t0285b24"></a>是故名為樓獵。復有餘因緣。罪人在其中甚<a class="t" id="t0285b25"></a>長久，乃從樓獵泥犁中出，便走欲求解脫，<a class="t" id="t0285b26"></a>復隨次入十六泥犁如前，至寒氷泥犁乃命<a class="t" id="t0285b27"></a>過。」</p><a class="t" id="t0285b28"></a>
<p><a class="t-linehead" id="t-linehead0285b28"></a>佛言：「何以故名為大噭喚？其有人墮大噭<a class="t" id="t0285b29"></a>喚泥犁中者，泥犁旁各各取其人身，著大<a class="t" id="t0285c01"></a>銚中煮，極毒痛大噭喚，是故名為大噭<a class="t" id="t0285c02"></a>喚。復有餘因緣，其有罪人，墮大噭喚泥犁<a class="t" id="t0285c03"></a>中者，泥犁旁各各取其人身，著大釜中，甚<a class="t" id="t0285c04"></a>毒痛大噭喚。復有餘因緣，其人墮大噭喚泥<a class="t" id="t0285c05"></a>犁中者，泥犁旁各各取人，著鼎鑊中煮，甚毒<a class="t" id="t0285c06"></a>痛大噭喚。是故在其中甚長久，乃從大噭<a class="t" id="t0285c07"></a>喚泥犁中出，便走欲求解脫，隨次入十六泥<a class="t" id="t0285c08"></a>犁如前，至寒氷乃死。」</p>
<p><a class="t-linehead" id="t-linehead0285c08"></a>佛言：「何以故名為燒炙？<a class="t" id="t0285c09"></a>其有罪人墮大燒炙泥犁中者，泥犁旁各各<a class="t" id="t0285c10"></a>取人，著鐵舍中，自然出火燒炙毒痛，是故<a class="t" id="t0285c11"></a>名為燒炙。復次，其有罪人，墮大泥犁燒炙中<a class="t" id="t0285c12"></a>者，泥犁旁牽人入鐵交露中，自然有火，燒<a class="t" id="t0285c13"></a>炙毒痛，是故名為燒炙，過惡未盡故不死。復<a class="t" id="t0285c14"></a>次，其有罪人墮大燒炙泥犁中者，泥犁旁牽<a class="t" id="t0285c15"></a>人入鐵堂上，自然有火，燒炙毒痛，是故名為<a class="t" id="t0285c16"></a>燒炙。罪人在其中甚長久，乃從燒炙泥犁中<a class="t" id="t0285c17"></a>出，便走欲求解脫，隨次入十六泥犁如前，至<a class="t" id="t0285c18"></a>寒氷泥犁命過死。」</p><a class="t" id="t0285c19"></a>
<p><a class="t-linehead" id="t-linehead0285c19"></a>佛言：「何以故名為阿鼻摩訶？其有罪人，墮<a class="t" id="t0285c20"></a>阿鼻摩訶泥犁中者，眼但見惡色不見善色，<a class="t" id="t0285c21"></a>耳但聞惡聲不聞善聲，口所食但得惡味不<a class="t" id="t0285c22"></a>得甘美，鼻所聞臭不聞好香，身所更但得惡<a class="t" id="t0285c23"></a>意，所念法但有惡無善，是故名為阿鼻摩訶。<a class="t" id="t0285c24"></a>復有餘因緣，有罪人墮阿鼻摩訶泥犁中者，<a class="t" id="t0285c25"></a>東壁火焰至西壁，西壁火焰至東壁，南壁<a class="t" id="t0285c26"></a>火焰至北壁，北壁火焰至南壁，上火焰下<a class="t" id="t0285c27"></a>至地，地火焰上至上，六面火來，燒炙人毒<a class="t" id="t0285c28"></a>痛，是故名為阿鼻摩訶。復次，其罪人墮阿鼻<a class="t" id="t0285c29"></a>摩訶泥犁中者，彈指頃無有樂，是故名為阿<a class="t" id="t0286a01"></a>鼻摩訶。罪人在其中甚長久，乃從阿鼻摩訶<a class="t" id="t0286a02"></a>泥犁中出，便走欲求解脫，隨次入十六泥犁<a class="t" id="t0286a03"></a>如前，至寒氷泥犁乃死。」</p><a class="t" id="t0286a04"></a>
<p><a class="t-linehead" id="t-linehead0286a04"></a>佛言：「大鐵圍山外，閻浮利天下南，有閻羅王<a class="t" id="t0286a05"></a>城，縱廣二十四萬里，以七寶作七重壁，七<a class="t" id="t0286a06"></a>重欄楯，七重刀分，七重行樹，園觀浴池，周<a class="t" id="t0286a07"></a>匝圍繞，金壁銀門，銀壁金門，琉璃壁水精門，<a class="t" id="t0286a08"></a>水精壁琉璃門，赤真珠壁馬瑙門，馬瑙壁赤<a class="t" id="t0286a09"></a>真珠門，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>壁一切寶門，上有曲箱蓋交<a class="t" id="t0286a10"></a>露，下有園觀浴池，有種種樹葉花<span class="corr" title="[寶&gt;實] cf.【麗】">實</span>，出種種<a class="t" id="t0286a11"></a>香，種種飛鳥，相和而鳴。」</p>
<p><a class="t-linehead" id="t-linehead0286a11"></a>佛言：「人身行惡口言<a class="t" id="t0286a12"></a>惡心念惡，死後墮此閻羅王泥犁中者，泥犁<a class="t" id="t0286a13"></a>旁便反縛罪人，以見閻羅王，白王言：『此諸人<a class="t" id="t0286a14"></a>悉不孝於父母，不承事沙門道人，不畏後世<a class="t" id="t0286a15"></a>禁忌，願王隨所知而罰之。』王即呼人前，安諦<a class="t" id="t0286a16"></a>審實，問其人：『汝昔在世間時，不見人年老百<a class="t" id="t0286a17"></a>二十，頭白齒落，面皺皮緩，氣力衰微，持杖而<a class="t" id="t0286a18"></a>行，身體戰慄？』其人言：『已見。』『何以不自念：「我<a class="t" id="t0286a19"></a>亦當如是老極，無有能脫不老者。」何不自改<a class="t" id="t0286a20"></a>身口意為善？』人對言：『我實婬亂。』王言：『今我<a class="t" id="t0286a21"></a>當便問汝婬亂之意，是過非父母過，亦非兄<a class="t" id="t0286a22"></a>弟過，亦非天帝王過，亦非親屬知識過，亦非<a class="t" id="t0286a23"></a>先祖去人過，亦非沙門婆羅門過。汝作惡，身<a class="t" id="t0286a24"></a>自當受。』第一閻羅王問，王第二安諦審實<a class="t" id="t0286a25"></a>問：『汝昔在世間時，為不見人男女病，困劣著<a class="t" id="t0286a26"></a>床，惡露自出，身臥其上，不能坐起，居人坐<a class="t" id="t0286a27"></a>起飲食之？』其人對言：『已見。』王言：『汝何以不<a class="t" id="t0286a28"></a>念：「我亦當如是病瘦。」自改身口意為善？』『我實<a class="t" id="t0286a29"></a>婬亂。』王言：『今我當便問汝婬亂之意，是過亦<a class="t" id="t0286b01"></a>非父母過，亦非兄弟過，亦非天帝王過，亦非<a class="t" id="t0286b02"></a>親屬知識過，亦非先祖去人之過，亦非沙門<a class="t" id="t0286b03"></a>非婆羅門過。汝自作惡，身自當受。』第二閻羅<a class="t" id="t0286b04"></a>王問，王第三問：『汝昔在世間時，為不見男<a class="t" id="t0286b05"></a>女死時，身體壞敗，破碎如林木棄捐，為烏<a class="t" id="t0286b06"></a>鳥蟲蟻狐狼所食，若有燒者葬埋者？』其人<a class="t" id="t0286b07"></a>對言：『已見。』『汝何以不自念：「我亦當如是死。」<a class="t" id="t0286b08"></a>當自改身口意為善？』『我實婬亂。』王言：『我當問<a class="t" id="t0286b09"></a>汝婬亂之意，是非父母過，亦非兄弟過，亦<a class="t" id="t0286b10"></a>非天帝王過，亦非先祖去人過，亦非親屬知<a class="t" id="t0286b11"></a>識過，亦非沙門婆羅門過。汝自作惡，身自當<a class="t" id="t0286b12"></a>受。』第三閻羅王問，閻羅王第四問：『汝昔在<a class="t" id="t0286b13"></a>世間，為不見小兒無所知屎溺自身？』其<a class="t" id="t0286b14"></a>人言：『我已見。』『何以不自念：「我本亦如是。」當自<a class="t" id="t0286b15"></a>改身口意為善？』『我實婬亂。』王言：『今我當問汝<a class="t" id="t0286b16"></a>婬亂之意，是過非父母過，亦非兄弟過，亦<a class="t" id="t0286b17"></a>非天帝王過，亦非先祖去人過，亦非親屬知<a class="t" id="t0286b18"></a>識過，亦非沙門婆羅門過。汝自作惡，身自當<a class="t" id="t0286b19"></a>受。』第四閻羅王問，閻羅王第五安諦審實問：<a class="t" id="t0286b20"></a>『汝昔在世間時，為不見郡國縣邑得盜賊犯<a class="t" id="t0286b21"></a>事殺人者以見白王，王勅使四支梟掉之；<a class="t" id="t0286b22"></a>若著釜中煮，若生燒之；若閉著牢獄，掠笞毒<a class="t" id="t0286b23"></a>痛；若斷手足鼻耳，若生貫之，若斷頭，種種酷<a class="t" id="t0286b24"></a>毒之？』其人對言：『已見。』『汝何以不自念：「我若有<a class="t" id="t0286b25"></a>過，亦當取我如是。」當改身口意為善？』『我實婬<a class="t" id="t0286b26"></a>亂。』『當問汝婬亂之意，是過非父母過，亦非兄<a class="t" id="t0286b27"></a>弟過，亦非天帝王過，亦非先祖去人過，亦非<a class="t" id="t0286b28"></a>親屬知識過，亦非沙門婆羅門過。汝自作惡，<a class="t" id="t0286b29"></a>身自當受。』第五閻羅王問，便持付泥犁旁，<a class="t" id="t0286c01"></a>即各各取人倒著泥犁，泥犁城廣長，各四萬<a class="t" id="t0286c02"></a>里，窈窈冥冥。」</p>
<p><a class="t-linehead" id="t-linehead0286c02"></a>佛爾時說偈言：</p><a class="t" id="t0286c03"></a><blockquote class="gatha">
<p>「四方有四門，　　諸角治甚堅，<a class="t" id="t0286c04"></a><br>
垣壁以鐵作，　　上亦用鐵覆，<a class="t" id="t0286c05"></a><br>
其地悉布鐵，　　火悉自然出。</p>
</blockquote><a class="t" id="t0286c06"></a>
<p><a class="t-linehead" id="t-linehead0286c06"></a>「其界有十大泥犁：第一名阿浮、第二名尼羅<a class="t" id="t0286c07"></a>浮、第三名阿呵不、第四名阿波浮、第五名阿<a class="t" id="t0286c08"></a>羅留、第六名優鉢、第七名修揵、第八名蓮<a class="t" id="t0286c09"></a>花、第九名拘文、第十名分陀利。」</p>
<p><a class="t-linehead" id="t-linehead0286c09"></a>佛言：「何故名<a class="t" id="t0286c10"></a>為阿浮？阿浮泥犁中罪人，自然生身，譬如雲<a class="t" id="t0286c11"></a>氣，是故名為阿浮。何以故名為尼羅浮？尼<a class="t" id="t0286c12"></a>羅浮泥犁中罪人身，譬如鹿獨肉，是故名為<a class="t" id="t0286c13"></a>尼羅浮。何以故名為阿呵不？阿呵不泥犁中<a class="t" id="t0286c14"></a>罪人，甚大苦甚大痛喚呼，是故名為阿呵<a class="t" id="t0286c15"></a>不。何以故名為阿波浮？阿波浮泥犁中罪人，<a class="t" id="t0286c16"></a>甚酷甚痛，大呼<span class="gaiji">［口＊弟］<!--gaiji,,1[口＊弟],2&#x3592;,3--></span>喚，是故名為阿波浮。何以<a class="t" id="t0286c17"></a>故名為阿羅留？阿羅留泥犁中罪人，甚苦甚<a class="t" id="t0286c18"></a>痛，欲喚呼不能，但動舌，是故名為阿羅留。<a class="t" id="t0286c19"></a>何以故名為修揵？修揵泥犁中罪人，身譬<a class="t" id="t0286c20"></a>黃火，是故名為修揵。何以故名為優鉢？優<a class="t" id="t0286c21"></a>鉢泥犁中罪人，身青譬如優鉢，是故名為優<a class="t" id="t0286c22"></a>鉢。何以故名為拘文？拘文泥犁中罪人，身色<a class="t" id="t0286c23"></a>黃白，譬如拘文，是故名為拘文。何以故名為<a class="t" id="t0286c24"></a>分陀利？分陀利泥犁中罪人，身色赤如分陀<a class="t" id="t0286c25"></a>利，是故名為分陀利。何以故名為蓮華，蓮華<a class="t" id="t0286c26"></a>泥犁中罪人，身紅色，是故名為蓮華。」</p>
<p><a class="t-linehead" id="t-linehead0286c26"></a>佛言：「譬<a class="t" id="t0286c27"></a>如有百二十斛四升篅，滿中芥子，百歲者人<a class="t" id="t0286c28"></a>取一芥子去。比丘！是百二十斛四升芥子悉盡，<a class="t" id="t0286c29"></a>人在阿浮泥犁中常未竟。若人在尼羅浮泥<a class="t" id="t0287a01"></a>犁中者，百歲取一芥子，盡二千四百八十斛<a class="t" id="t0287a02"></a>芥子，乃得出耳。在阿呵不泥犁中，百歲取一<a class="t" id="t0287a03"></a>芥子，盡四萬八千一百六十斛乃得出。在阿<a class="t" id="t0287a04"></a>波浮泥犁中，百歲取一芥子，盡九十六萬三<a class="t" id="t0287a05"></a>千三百斛乃得出。在阿羅留泥犁中，百歲取<a class="t" id="t0287a06"></a>一芥子，盡千九百二十六萬四千斛乃得出。<a class="t" id="t0287a07"></a>在修揵泥犁中，百歲取一芥子，盡三億八千<a class="t" id="t0287a08"></a>萬五百二十八斛乃得出。在青蓮華泥犁中，<a class="t" id="t0287a09"></a>百歲取一芥子，盡八十六億五百六十斛乃<a class="t" id="t0287a10"></a>得出。在黃白蓮華泥犁中，百歲取一芥子，盡<a class="t" id="t0287a11"></a>千七百二億萬一千二百斛乃得出。在拘<a class="t" id="t0287a12"></a>文蓮華泥犁中，百歲取一芥子，盡三萬四<a class="t" id="t0287a13"></a>千四百億二十二萬四千斛乃得出。在紅<a class="t" id="t0287a14"></a>蓮華泥犁中，百歲取一芥子，盡六十萬八<a class="t" id="t0287a15"></a>千八百億四百四十八萬斛乃得出。二十小<a class="t" id="t0287a16"></a>劫為半劫，有人名句波利，墮紅蓮華泥犁<a class="t" id="t0287a17"></a>中，坐誹謗舍利弗、摩訶目揵連。」</p>
<p><a class="t-linehead" id="t-linehead0287a17"></a>佛於是說偈<a class="t" id="t0287a18"></a>言：</p><a class="t" id="t0287a19"></a><blockquote class="gatha">
<p>「若有人發起者，　　從口語出刀刃，<a class="t" id="t0287a20"></a><br>
坐語說惡之事，　　便還而自截傷。<a class="t" id="t0287a21"></a><br>
若有誹反歎譽，　　可歎者反誹謗，<a class="t" id="t0287a22"></a><br>
口說惡猶重過，　　口過重不安隱。<a class="t" id="t0287a23"></a><br>
譬如人博掩者，　　是諸惡過薄耳，<a class="t" id="t0287a24"></a><br>
有惡意向賢者，　　是過為最重大。<a class="t" id="t0287a25"></a><br>
泥犁浮有百千，　　阿浮有三十五。</p>
</blockquote><a class="t" id="t0287a26"></a>
<p><a class="t-linehead" id="t-linehead0287a26"></a>「閻羅王晝夜各三過燒熱銅，自然火在前宮<a class="t" id="t0287a27"></a>中，王即恐畏，衣毛起竪，即出宮舍外，外亦自<a class="t" id="t0287a28"></a>然有，大王大怖懅還入宮，泥犁旁便各各<a class="t" id="t0287a29"></a>取閻羅王，擿燒鐵地，持鐵鉤鈎其口皆開，<a class="t" id="t0287b01"></a>以消銅灌王口中，<span class="corr" title="[焦&gt;燋] cf.【麗】">燋</span>喉咽以皆<span class="corr" title="[焦&gt;燋] cf.【麗】">燋</span>腹中腸<span class="corr" title="[胃&gt;胃]">胃</span><a class="t" id="t0287b02"></a>五臟，銅便下過去燒炙，毒痛不可忍，過惡未<a class="t" id="t0287b03"></a>盡故不死，世間其有身行惡、口言惡、心念惡，<a class="t" id="t0287b04"></a>死後墮惡道，燒炙毒痛，如泥犁中罪人。世間<a class="t" id="t0287b05"></a>人其有身行善、口言善、心念善，死後皆生天<a class="t" id="t0287b06"></a>上。」</p>
<p><a class="t-linehead" id="t-linehead0287b06"></a>佛於是說偈言：</p><a class="t" id="t0287b07"></a><blockquote class="gatha">
<p>「王使神呼問之，　　人民所作惡過，<a class="t" id="t0287b08"></a><br>
其人常而憂毒，　　人用是身勤苦。<a class="t" id="t0287b09"></a><br>
知當問不作惡，　　即奉行賢善法，<a class="t" id="t0287b10"></a><br>
若有恐見因緣，　　生但有病及死。<a class="t" id="t0287b11"></a><br>
無因緣便解脫，　　生病死便滅盡，<a class="t" id="t0287b12"></a><br>
得安隱甚快樂，　　即見在得滅度。<a class="t" id="t0287b13"></a><br>
一切恐怖畏懅，　　度無為獨有常。」</p>
</blockquote><a class="t" id="t0287b14"></a>
<h2>大樓炭經阿須倫品第五</h2><a class="t" id="t0287b15"></a>
<p><a class="t-linehead" id="t-linehead0287b15"></a>佛言：「須彌山下深四十萬里中，有阿須倫，<a class="t" id="t0287b16"></a>名抄多尸利。其城郭廣長各三百三十六萬<a class="t" id="t0287b17"></a>里，以七寶作之，甚姝好，金銀水精琉璃赤真<a class="t" id="t0287b18"></a>珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬<span class="corr" title="[碯&gt;瑙] cf.【麗】">瑙</span>，周匝圍繞。有七重壁欄楯、七重<a class="t" id="t0287b19"></a>刀分、七重行樹，高八萬里，長六萬里，皆以<a class="t" id="t0287b20"></a>七寶作也。四方有四門，門高百萬里，廣六<a class="t" id="t0287b21"></a>千里。一一門邊，各各有十阿須倫居止，以<a class="t" id="t0287b22"></a>七寶作殿舍，七重壁、七重欄楯、七重刀分、<a class="t" id="t0287b23"></a>七重行樹，周匝圍遶。樹有青色者、紅色者、黃<a class="t" id="t0287b24"></a>色者、白色者，有葉樹、華樹、實樹。樹上有飛<a class="t" id="t0287b25"></a>鳥止，名為鶴孔雀鴝鵒白鴿，悉在樹上，甚<a class="t" id="t0287b26"></a>好相和而鳴。抄多尸利阿須倫東出四萬<a class="t" id="t0287b27"></a>里，中有阿須倫城郭，廣長各三十六萬里，以<a class="t" id="t0287b28"></a>七寶彩畫姝好，金銀琉璃水精赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0287b29"></a>馬瑙，作七重壁、七重欄楯、七重刀分、七重<a class="t" id="t0287c01"></a>行樹，周匝圍繞。四方有門，門高十萬里，廣<a class="t" id="t0287c02"></a>六萬里，各各有三百阿須倫止。周匝圍遶，<a class="t" id="t0287c03"></a>有七重流水甚深滿，中有青蓮華，黃蓮華，紅<a class="t" id="t0287c04"></a>蓮華，白蓮華，其底沙皆金，邊有樹，青色者，<a class="t" id="t0287c05"></a>紅色者，黃色者，白色者，有葉樹、華樹、實<a class="t" id="t0287c06"></a>樹，樹上有種種飛鳥止，甚姝好相和而鳴。抄<a class="t" id="t0287c07"></a>多尸利阿須倫南出四萬里，中有阿須<a class="t" id="t0287c08"></a>倫，名波陀呵阿須倫。城郭廣長各四十六<a class="t" id="t0287c09"></a>萬里，以七寶彩畫姝好，七重壁、七重欄楯、七<a class="t" id="t0287c10"></a>重刀分、七重行樹。四方有門，門高十萬里<a class="t" id="t0287c11"></a>廣六萬里，一一門各有三百阿須倫止。周匝<a class="t" id="t0287c12"></a>有七重流水甚深滿，其水底沙皆金。中有青<a class="t" id="t0287c13"></a>紅黃白蓮華，有七重壁、七重欄楯，刀分、行<a class="t" id="t0287c14"></a>樹，周匝圍遶。有青紅黃白樹，生葉華實樹，<a class="t" id="t0287c15"></a>樹各有種種飛鳥，甚好相和而鳴。抄多尸利<a class="t" id="t0287c16"></a>阿須倫西出四萬里，有阿須倫名波利。其<a class="t" id="t0287c17"></a>城郭廣長各三十六萬里，皆以七寶彩畫姝<a class="t" id="t0287c18"></a>好，作七重壁，欄楯刀分，樹木垣牆，高十萬<a class="t" id="t0287c19"></a>里，廣六萬里。四方有四門，門高十萬里，廣六<a class="t" id="t0287c20"></a>萬里，皆以七寶作門，一一門邊，各有三百<a class="t" id="t0287c21"></a>阿須倫止。其宮殿亦以七寶作，七重壁、欄楯、<a class="t" id="t0287c22"></a>刀分、樹木，七重流水甚深滿，其水底沙皆<a class="t" id="t0287c23"></a>金，亦有青紅黃白蓮華，亦有青紅黃白樹生<a class="t" id="t0287c24"></a>葉華實，上有種種飛鳥，甚好相和而鳴。抄多<a class="t" id="t0287c25"></a>尸利阿須倫宮北出四萬里，中有羅呼阿須<a class="t" id="t0287c26"></a>倫。其城郭廣長各三十六萬里，亦以七寶<a class="t" id="t0287c27"></a>彩畫姝好，作七寶壁、欄楯、刀分、樹木，周匝圍<a class="t" id="t0287c28"></a>遶。垣墻高十萬里，廣六萬里。四方有四門，門<a class="t" id="t0287c29"></a>高十萬里，廣六萬里，一一門邊，各有三百阿<a class="t" id="t0288a01"></a>須倫止。其宮殿亦以七寶作，七重壁，七重<a class="t" id="t0288a02"></a>欄楯、刀分、樹木，周匝七重流水深滿，中有青<a class="t" id="t0288a03"></a>紅黃白蓮華，其底沙皆金。復以七重欄楯、<a class="t" id="t0288a04"></a>刀分、樹木，周匝圍遶，有青紅黃白樹，生華<a class="t" id="t0288a05"></a>葉實，上有種種飛鳥，甚好相和而鳴。</p>
<p><a class="t-linehead" id="t-linehead0288a05"></a>「抄多尸<a class="t" id="t0288a06"></a>利阿須倫城，中有大樹，名為晝過度，高十<a class="t" id="t0288a07"></a>二萬里，周匝亦十二萬里，根深二萬里，莖<a class="t" id="t0288a08"></a>圍四萬里，常有花實。抄多尸利阿須倫身高<a class="t" id="t0288a09"></a>二萬八千里，有高二萬四千里者，有高二萬<a class="t" id="t0288a10"></a>里，有高萬六千里者，有高萬二千里，有高<a class="t" id="t0288a11"></a>八千里，有七聲者，長六聲者、五聲者、四聲<a class="t" id="t0288a12"></a>者、三聲者、二聲者，最小者長半聲。抄多尸<a class="t" id="t0288a13"></a>利阿須倫宮有四品常持風持之。何等為<a class="t" id="t0288a14"></a>四？一者不可壞風、二者堅住風、三者持風、<a class="t" id="t0288a15"></a>四者上風。是為四品風，主持水在上如浮雲<a class="t" id="t0288a16"></a>矣。」</p><a class="t" id="t0288a17"></a>
<p class="endsutta"><span class="t-juanname">大樓炭經卷第二</span></p><a class="t" id="t0288a18"></a><div class="w"><div>
<p><a class="t-linehead" id="t-linehead0288a18"></a><span class="t-note">（咸<span class="corr" title="[享&gt;亨]">亨</span>四年章武郡公蘇慶節為父刑國公敬造一切經）</span></p></div></div>　<a class="t" id="t0288a19"></a><a class="t" id="t0288a20"></a><a class="t" id="t0288a21"></a>
<p class="suttainfo"><span class="t-juanname">大樓炭經卷第三</span><br><a class="t" id="t0288a22"></a><a class="t" id="t0288a23"></a>
<span class="t-byline">西晉沙門法立共法炬譯</span></p><a class="t" id="t0288a24"></a><h2>龍鳥品第六</h2><a class="t" id="t0288a25"></a>
<p><a class="t-linehead" id="t-linehead0288a25"></a>佛告比丘言：「有四種龍。何等為四？一者卵生<a class="t" id="t0288a26"></a>種龍、二者水生種龍、三者胎生種龍、四者化<a class="t" id="t0288a27"></a>生種龍，是為四種龍。」</p>
<p><a class="t-linehead" id="t-linehead0288a27"></a>佛語比丘：「金翅鳥有四<a class="t" id="t0288a28"></a>種：一者卵生種鳥、二者水生種鳥、三者胎生<a class="t" id="t0288a29"></a>種鳥、四者化生種鳥，是為四種鳥。大海底須<a class="t" id="t0288b01"></a>彌山北，有娑竭龍王宮，廣長八萬由旬，以七<a class="t" id="t0288b02"></a>寶金銀水精琉璃赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙，作七重<a class="t" id="t0288b03"></a>壁、七重欄楯、七重刀分、七重樹，周匝姝好。金<a class="t" id="t0288b04"></a>壁銀門，銀壁金門，琉璃壁水精門，水精壁琉<a class="t" id="t0288b05"></a>璃門，赤真珠壁馬瑙門，馬瑙壁赤真珠門，車<a class="t" id="t0288b06"></a><span class="gaiji">璩<!--gaiji,璩,1[（王＊巨）／木],2&#x249B2;,3--></span>壁一切寶門，彩畫姝好。其壁二萬里有一<a class="t" id="t0288b07"></a>門，門高二千四百里，廣千二百里。其門常有<a class="t" id="t0288b08"></a>五百鬼神守門，門壁上有欄楯交露曲蓋，門<a class="t" id="t0288b09"></a>邊園觀浴池，有種種樹，出種種香，有種種<a class="t" id="t0288b10"></a>華，種種葉，種種飛鳥相和而鳴。大海北邊，有<a class="t" id="t0288b11"></a>難頭和難龍王宮，廣長各二萬八千里，以七<a class="t" id="t0288b12"></a>寶作七重壁、欄楯，七重刀分、樹木，周匝圍<a class="t" id="t0288b13"></a>遶。宮門高千四十里，廣四百八十里，壁上<a class="t" id="t0288b14"></a>有欄楯交露曲箱蓋，周匝有園觀浴池樹<a class="t" id="t0288b15"></a>木，飛鳥相和而鳴，如娑竭龍王園觀。</p>
<p><a class="t-linehead" id="t-linehead0288b15"></a>「難頭和<a class="t" id="t0288b16"></a>難龍王北有大樹，名為句梨睒，莖圍繞二百<a class="t" id="t0288b17"></a>八十里，高四千里，枝葉分布二千里。句梨<a class="t" id="t0288b18"></a>睒樹東，有卵種金翅鳥宮，廣長二十四萬里，<a class="t" id="t0288b19"></a>有七寶七重壁、欄楯、刀分、樹木，園觀浴池，<a class="t" id="t0288b20"></a>飛鳥相和而鳴。句梨睒樹南，有水生種金<a class="t" id="t0288b21"></a>翅鳥宮，廣長二十四萬里，同有七寶七重壁、<a class="t" id="t0288b22"></a>欄楯、刀分、樹木，園觀浴池華香，飛鳥相和而<a class="t" id="t0288b23"></a>鳴。句梨睒大樹西，有胎生種金翅鳥宮，廣<a class="t" id="t0288b24"></a>長二十四萬里，同有七寶七重壁、欄楯、刀分、<a class="t" id="t0288b25"></a>樹木，園觀浴池華香，飛鳥相和而鳴。句梨<a class="t" id="t0288b26"></a>睒大樹北，有化生種金翅鳥宮，廣長二十四<a class="t" id="t0288b27"></a>萬里，同有七寶七重壁、欄楯、刀分、樹木，園<a class="t" id="t0288b28"></a>觀浴池華香，飛鳥相和而鳴。</p>
<p><a class="t-linehead" id="t-linehead0288b28"></a>「卵種金翅鳥，<a class="t" id="t0288b29"></a>欲求取卵種龍時，從句梨睒樹東枝，下入大<a class="t" id="t0288c01"></a>海。以翅搏海水，波八千里，取卵種龍食之，不<a class="t" id="t0288c02"></a>能得食胎種、水種、化種龍。水種金翅鳥，欲求<a class="t" id="t0288c03"></a>取卵種龍時，便從句梨睒大樹，下至大海，<a class="t" id="t0288c04"></a>以翅搏海水，波八千里，取卵種龍食之。水種<a class="t" id="t0288c05"></a>金翅鳥，欲取水種龍時，便從句梨睒大樹南<a class="t" id="t0288c06"></a>枝下入海，以翅搏海，水波萬六千里，取水種<a class="t" id="t0288c07"></a>龍食之，不能得食胎種、化種龍。胎種金翅鳥，<a class="t" id="t0288c08"></a>欲取卵種龍時，便從句梨睒大樹東枝，下入<a class="t" id="t0288c09"></a>大海，以翅搏海水，波八千里，取卵種龍食<a class="t" id="t0288c10"></a>之。胎種金翅鳥，欲取水種龍時，便從句梨<a class="t" id="t0288c11"></a>睒大樹南枝，下至大海，以翅搏海水，波萬六<a class="t" id="t0288c12"></a>千里，取水種龍食之。胎種金翅鳥，欲取胎種<a class="t" id="t0288c13"></a>龍時，便從句梨睒大樹西枝，下至大海，以<a class="t" id="t0288c14"></a>翅搏海水，波三萬二千里，取胎種龍食之，不<a class="t" id="t0288c15"></a>能取化種龍食之。化種金翅鳥，欲取卵種龍<a class="t" id="t0288c16"></a>時，便從句梨睒大樹東枝，下至大海，以翅<a class="t" id="t0288c17"></a>搏海水，波八千里，取卵種龍食之。化種金翅<a class="t" id="t0288c18"></a>鳥欲取水種龍時，便從句梨睒大樹南枝，下<a class="t" id="t0288c19"></a>入大海，以翅搏海水，波萬六千里，取水種龍<a class="t" id="t0288c20"></a>食之。化種金翅鳥，欲取胎種龍時，便從句<a class="t" id="t0288c21"></a>梨睒大樹西枝，下入大海，以翅搏海水，波三<a class="t" id="t0288c22"></a>萬二千里，取胎種龍食之。化種金翅鳥欲取<a class="t" id="t0288c23"></a>化種龍時，便從句梨睒大樹北枝，下入大海，<a class="t" id="t0288c24"></a>以翅搏海水，波六萬四千里，取化種龍食之。</p><a class="t" id="t0288c25"></a>
<p><a class="t-linehead" id="t-linehead0288c25"></a>「有餘龍王，金翅鳥不能得食者。何等龍王，金<a class="t" id="t0288c26"></a>翅鳥不能得食者？一者娑竭龍王、二者阿耨<a class="t" id="t0288c27"></a>達龍王、三者難頭和難龍王、四者善見龍王、<a class="t" id="t0288c28"></a>五者提頭賴龍王、六者伊羅募龍王、七者善<a class="t" id="t0288c29"></a>住龍王、八者迦句龍王、九者阿于樓龍王、<a class="t" id="t0289a01"></a>十者欝旃鉢龍王、十一者揵呵具曇龍王、十<a class="t" id="t0289a02"></a>二者監波龍王，金翅鳥皆不能得取是諸龍<a class="t" id="t0289a03"></a>王食之。此諸龍王皆在山中居止，若有婆羅<a class="t" id="t0289a04"></a>門道人行求龍意，奉龍戒行具足，即生龍中；<a class="t" id="t0289a05"></a>若有婆羅門道人，行求金翅鳥意，奉金翅鳥<a class="t" id="t0289a06"></a>行，求金翅鳥，死已即生金翅鳥中；若有婆<a class="t" id="t0289a07"></a>羅門道人，行求優留鳥意，奉戒行具足，從<a class="t" id="t0289a08"></a>死後生優留鳥中；若有婆羅門道人，行求<a class="t" id="t0289a09"></a>牛，奉牛意戒具足，死後便生牛中；若有婆<a class="t" id="t0289a10"></a>羅門道人，行求狗道，奉狗意戒行具足，死<a class="t" id="t0289a11"></a>後生狗中；若有婆羅門道人，行求鹿道，奉鹿<a class="t" id="t0289a12"></a>意戒具足，死後生鹿中；若有婆羅門道人，行<a class="t" id="t0289a13"></a>求雞道者，死後生雞中；若有婆羅門道人，<a class="t" id="t0289a14"></a>行求摩尼越天、求女人者、求大神者、求日月<a class="t" id="t0289a15"></a>者，有日三過浴水中，求生天上者，有事天者，<a class="t" id="t0289a16"></a>事日月者求天者。」</p><a class="t" id="t0289a17"></a>
<p><a class="t-linehead" id="t-linehead0289a17"></a>佛言：「是癡見者，墮兩惡道，一者泥犁、二者畜<a class="t" id="t0289a18"></a>生。若有婆羅門道人，說見如是：『我與世有常。』<a class="t" id="t0289a19"></a>言：『我至誠，其餘者為癡。』有言：『我與世非常，我<a class="t" id="t0289a20"></a>至誠，其餘者為癡。』有言：『我與世有常無常，我<a class="t" id="t0289a21"></a>至誠，其餘者為癡。』有言：『我與世亦不常亦不<a class="t" id="t0289a22"></a>無常，我至誠，其餘者為癡。』有言：『我與世有限，<a class="t" id="t0289a23"></a>我至誠，其餘者為癡。』有言：『我與世無限，我至<a class="t" id="t0289a24"></a>誠，其餘者為癡。』有言：『我與世有限無限，我至<a class="t" id="t0289a25"></a>誠，其餘者為癡。』有言：『我與世亦不有限亦不<a class="t" id="t0289a26"></a>無限，我至誠，其餘者為癡。』有言：『我有是身命，<a class="t" id="t0289a27"></a>我至誠，其餘者為癡。』有言：『我身死異，我至誠，<a class="t" id="t0289a28"></a>其餘者為癡。』有言：『無有身命，我至誠，其餘者<a class="t" id="t0289a29"></a>為癡。』有言：『亦不有身命亦不無身命，我至誠，<a class="t" id="t0289b01"></a>其餘者為癡。』有言：『人生時所從來，死後亦趣<a class="t" id="t0289b02"></a>彼，我至誠，其餘者為癡。』有言：『無所從來生，死<a class="t" id="t0289b03"></a>後亦趣彼，我至誠，其餘者為癡。』有言：『有所從<a class="t" id="t0289b04"></a>來生，無所從來生，死後亦趣彼，我至誠，其餘<a class="t" id="t0289b05"></a>者為癡。』有言：『亦不有所從生，亦不無所從生，<a class="t" id="t0289b06"></a>我至誠，其餘者為癡。』」</p><a class="t" id="t0289b07"></a>
<p><a class="t-linehead" id="t-linehead0289b07"></a>佛言：「其有婆羅門道人言：『我於世有常，我至<a class="t" id="t0289b08"></a>誠其，餘者為癡。』其人所行，見有我有命有身，<a class="t" id="t0289b09"></a>見世間是，故言：『我與世有常。』有言：『我與世無<a class="t" id="t0289b10"></a>常。』有言：『我與世有常無常。』有言：『我與世亦不<a class="t" id="t0289b11"></a>有常亦不無常。』各言：『我至誠，其餘者為癡。』其人<a class="t" id="t0289b12"></a>所行，見有我有命有身，見世間是，故言：『我與<a class="t" id="t0289b13"></a>世有常。』其有婆羅門道人言：『我與世有限，我<a class="t" id="t0289b14"></a>至誠，其餘者為癡。』其人所見，有我有命，是故<a class="t" id="t0289b15"></a>言：『命有限人有限。』在腹中時，死後塜間葬埋<a class="t" id="t0289b16"></a>同等，人從初生受身四分，七反生死，已後<a class="t" id="t0289b17"></a>得道，是故言：『我與世有限。』有言：『我與世無限，<a class="t" id="t0289b18"></a>我至誠，其餘者為癡。』其人所見，有我有命有<a class="t" id="t0289b19"></a>身，見世間，言：『有命有人無限，在人腹中時，死<a class="t" id="t0289b20"></a>後塜間葬埋同等，從初生受身四分，七反生<a class="t" id="t0289b21"></a>死即得道。』若婆羅門道人說見言：『我與世有<a class="t" id="t0289b22"></a>限無限。』其人所見，有我有命有身，見世間，言：<a class="t" id="t0289b23"></a>『命無限人有限，在人腹中時，死後葬埋同<a class="t" id="t0289b24"></a>等，從初生受身四分，七反生死後得道。』人所<a class="t" id="t0289b25"></a>見亦不有限亦不無限我及世者，其人言：『命<a class="t" id="t0289b26"></a>有限，人在腹中時，死後葬埋同等，從初生<a class="t" id="t0289b27"></a>受身四分，七反生死後得道。』是故言：『亦不有<a class="t" id="t0289b28"></a>限亦不無限。』若有婆羅門道人所言，見有是<a class="t" id="t0289b29"></a>命有是身，其人言：『今世命常在，後世命常在。』<a class="t" id="t0289c01"></a>是故言：『我至誠，其餘者為癡。』有道人所見，命<a class="t" id="t0289c02"></a>異人異，其人言：『今有壽，後世無有壽。』是故<a class="t" id="t0289c03"></a>言：『我至誠，其餘者為癡。』若婆羅門道人言：『今<a class="t" id="t0289c04"></a>見命盡死，後世轉行生。』故言：『我至誠，其餘者<a class="t" id="t0289c05"></a>為癡。』有婆羅門道人言：『亦不有命亦不有身，<a class="t" id="t0289c06"></a>今世命盡滅，後世亦盡滅。』若有婆羅門道人，<a class="t" id="t0289c07"></a>所見言：『生所從來死亦趣彼者，我至誠，其餘<a class="t" id="t0289c08"></a>者為癡。』其人見今世有身命，見後世有身命，<a class="t" id="t0289c09"></a>故言：『我至誠，其餘者為癡。』若有婆羅門道人，<a class="t" id="t0289c10"></a>所見言：『無所從來生，死亦至彼，亦不見今世<a class="t" id="t0289c11"></a>有命，亦不見後世無命。』若有婆羅門道人，所<a class="t" id="t0289c12"></a>見言：『有從無所從來生，死亦趣彼，我至誠，其<a class="t" id="t0289c13"></a>餘者為癡，亦不見今世有身命，亦不見後世<a class="t" id="t0289c14"></a>有身命。』若有婆羅門道人，所見言：『亦不有亦<a class="t" id="t0289c15"></a>不無所從來生，我至誠，其餘者為癡。』其人亦<a class="t" id="t0289c16"></a>非不見今世有身命，亦非不見後世有身命。」<a class="t" id="t0289c17"></a>佛告比丘：「乃往去世時，有王名不現面。爾時，<a class="t" id="t0289c18"></a>多聚會盲子，便問盲子：『汝曹寧知象所類不？』<a class="t" id="t0289c19"></a>盲子白言：『不知。天王！』王言：『汝欲知象所類<a class="t" id="t0289c20"></a>不？』白言：『欲知。』爾時勅使將象來，令眾盲子捫<a class="t" id="t0289c21"></a>之。中有盲子，捫象得鼻；中有盲子，捫象得<a class="t" id="t0289c22"></a>牙；中有盲子，捫象得耳；中有盲子，捫象得<a class="t" id="t0289c23"></a>頭；中有盲子，捫象得背；中有盲子，捫象得<a class="t" id="t0289c24"></a>腹；中有盲子，捫象得後脚；中有盲子，捫象得<a class="t" id="t0289c25"></a>膝；中有盲子，捫象得前脚；中有盲子，捫象得<a class="t" id="t0289c26"></a>尾。時，王不現面問眾盲子言：『象何等類？』得象<a class="t" id="t0289c27"></a>鼻者言：『象如曲車轅。』得象牙者言：『象如杵。』得<a class="t" id="t0289c28"></a>象耳者言：『象如箕。』得象頭者言：『象如鼎。』得<a class="t" id="t0289c29"></a>象背者言：『象如積。』得象腹者言：『象如壁。』得象<a class="t" id="t0290a01"></a>後脚者言：『象如樹。』得象膝者言：『象如柱。』得象<a class="t" id="t0290a02"></a>前脚者言：『象如臼。』得象尾者言：『象如蛇。』各各<a class="t" id="t0290a03"></a>共爭不相信，自呼為是，言象如是；一人言<a class="t" id="t0290a04"></a>不如是。王歡喜笑。」</p>
<p><a class="t-linehead" id="t-linehead0290a04"></a>佛言：「如是，其有異道人，不<a class="t" id="t0290a05"></a>知苦諦所從起，亦不知苦習諦、苦盡諦、苦滅<a class="t" id="t0290a06"></a>道諦，各各諦不相信、罵詈，自呼為是。若有<a class="t" id="t0290a07"></a>沙門道人，知苦習盡滅道諦所從起，便共和<a class="t" id="t0290a08"></a>合同。譬如乳，一合無亂，但說佛教，行安隱。」</p><a class="t" id="t0290a09"></a>
<p><a class="t-linehead" id="t-linehead0290a09"></a>佛言：「比丘！當諦行是苦諦，習、盡、道諦。」</p><a class="t" id="t0290a10"></a>
<h2>大樓炭經高善士品第七之一</h2><a class="t" id="t0290a11"></a>
<p><a class="t-linehead" id="t-linehead0290a11"></a>佛言：「凡夫有三事，覺知高事，知其行所念。<a class="t" id="t0290a12"></a>何等為三事？一者人心念善、口言善、至誠身<a class="t" id="t0290a13"></a>行善。假令惡人，心念不善、口言不善、身行<a class="t" id="t0290a14"></a>不善，高人知為不善也。所以言高者何？人<a class="t" id="t0290a15"></a>心念善、口言善、至誠身行善。高人於世間有<a class="t" id="t0290a16"></a>三事，得其福。何等為三事？一者與耆老會坐，<a class="t" id="t0290a17"></a>若於堂上，里巷間行間道中行，及耆老共坐，<a class="t" id="t0290a18"></a>共稱譽高士行善。高士念言：『令眾人共稱譽<a class="t" id="t0290a19"></a>人，善哉！』即有是高人，心即安隱，又聞此語，心<a class="t" id="t0290a20"></a>亦歡喜，身亦安隱。高人有時見處盜賊，為縣<a class="t" id="t0290a21"></a>官所捕取，酷毒治之，反縛鐵鑽，斬其手足，<a class="t" id="t0290a22"></a>解解斷之，截耳截鼻，竹篦鞭之，復寸寸斬<a class="t" id="t0290a23"></a>之，持餧虎狼，中有令象蹈殺者、中有持囊裹<a class="t" id="t0290a24"></a>燒之者、中有蒸殺之者、中有生耗者、有出<a class="t" id="t0290a25"></a>城外刑者。高士見之念言：『我不為惡也，王但<a class="t" id="t0290a26"></a>取惡人，我當何等憂乎？我至老不憂縣官。』是<a class="t" id="t0290a27"></a>高士用是故心歡喜。高人心念善、口言善、身<a class="t" id="t0290a28"></a>行善，若有病瘦著床困劣時，強健時所作善，<a class="t" id="t0290a29"></a>悉在目前自見之。人不殺生、不取他人財物、<a class="t" id="t0290b01"></a>不犯人婦女、不欺人、不兩舌、不惡口、不妄<a class="t" id="t0290b02"></a>言、不嫉妬、不貪餘，信作善得善，作惡得惡。<a class="t" id="t0290b03"></a>即自見第二忉利天上人，往來見佛，見阿羅<a class="t" id="t0290b04"></a>漢，諸強健時所作善，皆在前見。其人病者自<a class="t" id="t0290b05"></a>念：『豈我強健時所作善故，至使眾善來見我<a class="t" id="t0290b06"></a>道，就使我死，自當上天在善人之中。』用是<a class="t" id="t0290b07"></a>三事，高士其心歡喜身安。」</p>
<p><a class="t-linehead" id="t-linehead0290b07"></a>佛言：「假令高善<span class="corr" title="[土&gt;士]">士</span><a class="t" id="t0290b08"></a>自知作善當得善，不復畏死生也，略無所<a class="t" id="t0290b09"></a>在。高善士常自念欲遠去惡軀，軀中有骨血<a class="t" id="t0290b10"></a>不淨潔臭處，意欲早死更就善軀。所以者何？<a class="t" id="t0290b11"></a>以能念所樂可愛處，歡喜獨上天為樂可愛<a class="t" id="t0290b12"></a>也，最可喜。」</p>
<p><a class="t-linehead" id="t-linehead0290b12"></a>諸沙門問佛：「願為我說天上樂意<a class="t" id="t0290b13"></a>云何？」佛言：「聽我說之。」諸沙門言：「受教。」</p><a class="t" id="t0290b14"></a>
<p><a class="t-linehead" id="t-linehead0290b14"></a>佛言：「譬如遮迦越羅王，有七寶持有四事，餘<a class="t" id="t0290b15"></a>人所無有。又有五種所思，所欲得皆在前。王<a class="t" id="t0290b16"></a>有七寶。何等為七寶？一者自然生一金輪、二<a class="t" id="t0290b17"></a>者白象、三者紺色馬、四者摩尼珠、五者聖<a class="t" id="t0290b18"></a>玉女、六者聖輔臣、七者聖主兵臣。」</p>
<p><a class="t-linehead" id="t-linehead0290b18"></a>佛言：「汝欲<a class="t" id="t0290b19"></a>知一金輪所主不？王以月十五日晦日沐浴，<a class="t" id="t0290b20"></a>沐浴已於正殿，與諸婦女共坐。遙見金輪飛<a class="t" id="t0290b21"></a>來，輪有千輻，輻轂皆正好無比，常去地三四<a class="t" id="t0290b22"></a>丈。王見金輪，便生意言：『諸高士云：「為遮迦越<a class="t" id="t0290b23"></a>羅王事，有金輪飛來，來者常從東方來。有千<a class="t" id="t0290b24"></a>輻，輻轂正好，有是金輪寶者，當為遮迦越羅<a class="t" id="t0290b25"></a>王。」今我將得無當為遮迦越羅王乎！』王自思<a class="t" id="t0290b26"></a>念，欲試此金輪。王起坐，正衣服長跪，向金<a class="t" id="t0290b27"></a>輪言：『如今為我來者，當案行諸國故事法。』王<a class="t" id="t0290b28"></a>言適竟，金輪便東飛。王傍諸大臣及官屬，皆<a class="t" id="t0290b29"></a>隨之飛；金輪所止處，王諸官屬，亦隨其止。金<a class="t" id="t0290c01"></a>輪到國郡，國諸王皆來，長跪叩頭言：『此國界<a class="t" id="t0290c02"></a>皆大王所有。』又持銀鉢盛滿金粟，復以金鉢<a class="t" id="t0290c03"></a>盛以銀粟以上獻。郡國諸王皆言：『此國中豐<a class="t" id="t0290c04"></a>熟，穀米平賤，風雨時節，人民熾樂，大王可受<a class="t" id="t0290c05"></a>國留於是。』王因報諸王言：<a class="t" id="t0290c06"></a>『汝曹便自治國，但以正法，勿失故事，慎無<a class="t" id="t0290c07"></a>殺生、無妄取他人財物、無妄犯人婦女、無得<a class="t" id="t0290c08"></a>欺人、無得兩舌、無得惡口、無得妄言、無得嫉<a class="t" id="t0290c09"></a>妬、無得貪餘、無得瞋恚惡心也，皆奉行此十<a class="t" id="t0290c10"></a>事。其有犯十事中一事者，勿令在國中也。』<a class="t" id="t0290c11"></a>大王隨金輪至東方，教誡諸郡國諸王訖竟，<a class="t" id="t0290c12"></a>復隨金輪飛到南方。金輪所止處，大王與千<a class="t" id="t0290c13"></a>乘萬騎共屯止，南方郡國諸王，皆復來叩<a class="t" id="t0290c14"></a>頭長跪言：願上郡國界，及金銀鉢盛滿金銀<a class="t" id="t0290c15"></a>粟，上獻物如東方諸國王之禮。金輪復飛至<a class="t" id="t0290c16"></a>西方，傍臣及官屬，悉復隨金輪所止。西方郡<a class="t" id="t0290c17"></a>國諸王，皆來叩頭長跪言：願上國界，及金銀<a class="t" id="t0290c18"></a>鉢盛滿金銀粟上獻物，復如南方諸王之禮。<a class="t" id="t0290c19"></a>金輪復飛到北方，金輪所止，大王及諸官屬，<a class="t" id="t0290c20"></a>亦隨金輪所止。諸郡國諸王，皆來叩頭長跪<a class="t" id="t0290c21"></a>言：『願上國界，人民熾樂，米穀平賤，風雨<a class="t" id="t0290c22"></a>時節，大王宜可案治於此。』又復以金銀鉢盛<a class="t" id="t0290c23"></a>滿金銀粟上大王。大王不受，因報諸王曰：『汝<a class="t" id="t0290c24"></a>曹皆自以正心治國，勿失故事，無得殺生、<a class="t" id="t0290c25"></a>無得取他財物、無得犯人婦女、無得欺人、無<a class="t" id="t0290c26"></a>得兩舌、無得惡口、無得妄言、無得嫉妬、無得<a class="t" id="t0290c27"></a>貪餘、無得瞋恚、無得惡心，皆奉行此十事。其<a class="t" id="t0290c28"></a>有犯十事中一事者，勿令在國中也。』大王重<a class="t" id="t0290c29"></a>令四海四方訖竟，因隨金輪，還故國上殿，金<a class="t" id="t0291a01"></a>輪常在王前見，其王有是金輪寶如是。</p>
<p><a class="t-linehead" id="t-linehead0291a01"></a>「王復<a class="t" id="t0291a02"></a>有象寶。象寶者何等類？其象正白無比，軀<a class="t" id="t0291a03"></a>畏以牙齒蹄足，皆具<span class="gaiji">傭<!--gaiji,傭,1[月＊庸],2&#x267DB;,3--></span>好，皆以金為鞍勒。<a class="t" id="t0291a04"></a>當胸鏤掖皆以黃金，當臚怕額身皆以白<a class="t" id="t0291a05"></a>珠。行即飛行，自在欲所到。王傍臣白王言：『賀<a class="t" id="t0291a06"></a>大王！國中白象寶，其白絕麗無比，軀畏牙齒<a class="t" id="t0291a07"></a>蹄足，皆白<span class="gaiji">傭<!--gaiji,傭,1[月＊庸],2&#x267DB;,3--></span>好，皆以黃金為鞍勒。當胸鏤<a class="t" id="t0291a08"></a>掖皆以黃金，當臚怕額皆以白珠。行即飛<a class="t" id="t0291a09"></a>行，自在所至到。』王見象，大歎言：『象有相<span class="corr" title="[殊&gt;姝] cf.【麗】">姝</span><a class="t" id="t0291a10"></a>好，當教習令行步進止。』王因付左右曉事者，<a class="t" id="t0291a11"></a>令教之。數日之間，皆習知行步。王意欲騎乘<a class="t" id="t0291a12"></a>試象，日出一竿，王騎試之。象因周旋四方四<a class="t" id="t0291a13"></a>海，屈還故宮飯食。</p>
<p><a class="t-linehead" id="t-linehead0291a13"></a>「遮迦越羅王有馬寶。馬<a class="t" id="t0291a14"></a>寶者何等類？馬即紺色，被髮澤好，持頭如<a class="t" id="t0291a15"></a>象金具馬鞍勒，鏤掖帶皆黃金，當臚怕<a class="t" id="t0291a16"></a>額，皆以白珠。行即飛行，自在所欲至到。傍臣<a class="t" id="t0291a17"></a>白王：『賀王國中有是馬寶。即紺色被髮澤<a class="t" id="t0291a18"></a>好，持頭如象，鞍勒鏤掖及帶皆黃金，當臚<a class="t" id="t0291a19"></a>怕額皆以白珠。』王見大歡喜，即復令左右教<a class="t" id="t0291a20"></a>習之。數日間，馬復習知行步。王意欲試馬，日<a class="t" id="t0291a21"></a>出一竿，王騎馬，馬即飛行，周匝四方四海，<a class="t" id="t0291a22"></a>旋還故宮飯食。遮迦越羅王馬寶如是。</p>
<p><a class="t-linehead" id="t-linehead0291a22"></a>「王有<a class="t" id="t0291a23"></a>明月珠寶。明月珠寶者何等類？珠色極青，玎<a class="t" id="t0291a24"></a>針八觚，在宮中皆明，火焰所照，周匝四十<a class="t" id="t0291a25"></a>里，如日之明。王意欲試珠明，人定已後，陰冥<a class="t" id="t0291a26"></a>如漆，以珠繫著金竿頭，夜出城，將妻子千乘<a class="t" id="t0291a27"></a>萬騎，詣離宮諸署別觀。珠明如日出，令車<a class="t" id="t0291a28"></a>騎明，復遠千乘萬騎，周匝四十里。城傍居民，<a class="t" id="t0291a29"></a>見珠明，皆相謂：『起，起。日出乃高如是。各各自<a class="t" id="t0291b01"></a>當趣市賣買，何反欲臥！』遮迦越羅王有摩尼<a class="t" id="t0291b02"></a>珠寶如是。</p>
<p><a class="t-linehead" id="t-linehead0291b02"></a>「王有聖玉女。玉女者何等類耶？不<a class="t" id="t0291b03"></a>長不短，不大不小，不肥不瘦，不白不黑，適得<a class="t" id="t0291b04"></a>其中，絕端正無比，口氣出如香熏，舉身小毛<a class="t" id="t0291b05"></a>孔皆香，如欝金香。事王晚臥早起，承事不<a class="t" id="t0291b06"></a>失王意，冬時身則溫，夏則身涼，事王常令<a class="t" id="t0291b07"></a>不瞋恚，何況其身！遮迦越羅王有玉女寶如<a class="t" id="t0291b08"></a>是。</p>
<p><a class="t-linehead" id="t-linehead0291b08"></a>「王有聖輔臣，大高遠見人便知情性，以<a class="t" id="t0291b09"></a>天眼視天下，豫知天下有珍寶藏物，知有主<a class="t" id="t0291b10"></a>名、無有主名。有主名者，為其主護示之；無<a class="t" id="t0291b11"></a>主名者，以給官用。聖輔臣前白王：『快自娛樂<a class="t" id="t0291b12"></a>不須憂，錢財寶物我自給王。』王意疑聖輔臣<a class="t" id="t0291b13"></a>所言，所求者可得不？王便與聖輔臣，共載一<a class="t" id="t0291b14"></a>船，到海中央，王便語聖輔臣言：『我欲得寶物，<a class="t" id="t0291b15"></a>今於此間與我。』聖輔臣言：『須我出在陸地可<a class="t" id="t0291b16"></a>得。』王曰：『我在陸地不用也，欲於此得之耳。』聖<a class="t" id="t0291b17"></a>輔臣便以手抄水中得金寶，大如車輪，以著<a class="t" id="t0291b18"></a>船上，不可勝數。王言：『止！止！船滿且重。』遮迦越<a class="t" id="t0291b19"></a>羅王聖輔臣如是。</p>
<p><a class="t-linehead" id="t-linehead0291b19"></a>「王有持兵導道聖臣者何<a class="t" id="t0291b20"></a>等類？高才勇健，無所不知。當欲起兵無央數，<a class="t" id="t0291b21"></a>不欲兵則止。持兵導道臣白王言：『今王快自<a class="t" id="t0291b22"></a>娛樂，勿憂國事，王當用兵者，我自戰鬪。』王意<a class="t" id="t0291b23"></a>欲試導道聖臣，便取國中人馬象皆被鎧，乃<a class="t" id="t0291b24"></a>得自副，步兵被鎧，刀兵自副，王心自念言：『令<a class="t" id="t0291b25"></a>是兵出行快耶！』王心甫念，兵便前行，王念言：<a class="t" id="t0291b26"></a>『欲令兵止。』兵即復止。王意念言：『使兵罷去。』兵<a class="t" id="t0291b27"></a>即罷去。遮迦越羅王，導道主兵臣如是。遮迦<a class="t" id="t0291b28"></a>越羅王有七寶如是。</p>
<p><a class="t-linehead" id="t-linehead0291b28"></a>「王有四事，與凡人有異。<a class="t" id="t0291b29"></a>何等為四？一者年壽無央數，人中無有壽如<a class="t" id="t0291c01"></a>遮迦越羅王者；二者常安隱，未甞有病，飲<a class="t" id="t0291c02"></a>食皆消，身體寒溫適時，人中安隱無過遮迦<a class="t" id="t0291c03"></a>越羅王者；三者端正無比，過於世間人，但不<a class="t" id="t0291c04"></a>如天人；四者萬姓皆愛王，視皆如父母，王<a class="t" id="t0291c05"></a>愛萬姓，如父母愛其子。正偶出到諸署別觀，<a class="t" id="t0291c06"></a>萬姓謂王御者言：『令車徐行，我欲視王無厭<a class="t" id="t0291c07"></a>極也。祝願王，令壽無極！』王復語御車者：『徐<a class="t" id="t0291c08"></a>行，我欲見我國人民，使子壽無極！』遮迦越羅<a class="t" id="t0291c09"></a>王有是四事，凡人所無。</p>
<p><a class="t-linehead" id="t-linehead0291c09"></a>「王有五願，願所思常<a class="t" id="t0291c10"></a>在前；心所喜、舌所喜、目所喜，所好所愛皆在<a class="t" id="t0291c11"></a>前；耳所聞聲歌樂善聲。鼻所聞香，腹中所喜，<a class="t" id="t0291c12"></a>鼻聞芬芳，皆在前；口所嗜鹹酢甘甜，諸美<a class="t" id="t0291c13"></a>物皆在前；名清淨細靡，所喜皆在前。是遮迦<a class="t" id="t0291c14"></a>越羅王五所思也。王目未曾見惡、耳未曾<a class="t" id="t0291c15"></a>聞惡、鼻未曾聞臭處、口未曾食不甘之物、身<a class="t" id="t0291c16"></a>未曾衣麤惡之衣。」</p>
<p><a class="t-linehead" id="t-linehead0291c16"></a>佛告諸沙門：「如是遮迦越<a class="t" id="t0291c17"></a>羅王，有七寶奇物、有四特異之相、有五種<a class="t" id="t0291c18"></a>之思，汝以王為心喜樂之不？」</p>
<p><a class="t-linehead" id="t-linehead0291c18"></a>諸沙門對曰：「王<a class="t" id="t0291c19"></a>但有一寶，心喜樂之；何況有七寶乎？」</p>
<p><a class="t-linehead" id="t-linehead0291c19"></a>佛持一<a class="t" id="t0291c20"></a>小石著手中，問諸沙門：「我手中石為大耶？山<a class="t" id="t0291c21"></a>為大乎？」</p>
<p><a class="t-linehead" id="t-linehead0291c21"></a>諸沙門言：「佛手中石小小，奈何比山<a class="t" id="t0291c22"></a>乎？百倍千倍萬倍億倍，尚不如山大也！」</p>
<p><a class="t-linehead" id="t-linehead0291c22"></a>佛言：<a class="t" id="t0291c23"></a>「如我手中小石，大不如山大也，百倍千倍萬<a class="t" id="t0291c24"></a>倍億倍千萬倍億萬倍，尚不如山大也。<a class="t" id="t0291c25"></a>遮迦越羅王雖有七寶、四異相、有五種所<a class="t" id="t0291c26"></a>思，不如天上樂，百倍千倍萬倍億倍千萬億<a class="t" id="t0291c27"></a>倍。譬如佛手中小石與大山。」</p>
<p><a class="t-linehead" id="t-linehead0291c27"></a>佛言：「高善士<a class="t" id="t0291c28"></a>於世間，心念善、口言善、至誠身行善，於世間<a class="t" id="t0291c29"></a>壽命盡，死後皆上第二忉利天上，生作天人。<a class="t" id="t0292a01"></a>於世間百歲為忉利天上一日一夜，世間三<a class="t" id="t0292a02"></a>千歲為忉利天上一月，世間三萬六千歲為<a class="t" id="t0292a03"></a>忉利天上一歲。如天上計，第二忉利天上人<a class="t" id="t0292a04"></a>壽千歲。忉利天外門，廣七百里，外城壁七重，<a class="t" id="t0292a05"></a>有七重渠水，水中皆各有四色蓮華，水底皆<a class="t" id="t0292a06"></a>有金沙。城上各有欄楯，皆金銀琉璃水精，城<a class="t" id="t0292a07"></a>門皆有金銀水精為欄楯也，七重地各有七<a class="t" id="t0292a08"></a>重樹，金樹銀樹琉璃樹水精樹珊瑚樹虎魄<a class="t" id="t0292a09"></a>樹車<span class="gaiji">璩<!--gaiji,璩,1[（王＊巨）／木],2&#x249B2;,3--></span>樹，金樹金根金莖銀葉銀華銀實，<a class="t" id="t0292a10"></a>銀樹者銀根銀莖金葉金華金實，琉璃樹者<a class="t" id="t0292a11"></a>琉璃根琉璃莖水精葉水精華水精實，水精<a class="t" id="t0292a12"></a>樹者水精根水精莖琉璃葉琉璃華琉璃實，<a class="t" id="t0292a13"></a>珊瑚樹者珊瑚根珊瑚莖虎魄葉虎魄華虎<a class="t" id="t0292a14"></a>魄實，虎魄樹者虎魄根虎魄莖車<span class="gaiji">璩<!--gaiji,璩,1[（王＊巨）／木],2&#x249B2;,3--></span>葉車<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0292a15"></a>華車<span class="gaiji">璩<!--gaiji,璩,1[（王＊巨）／木],2&#x249B2;,3--></span>實，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>樹者車<span class="gaiji">璩<!--gaiji,璩,1[（王＊巨）／木],2&#x249B2;,3--></span>根車<span class="gaiji">璩<!--gaiji,璩,1[（王＊巨）／木],2&#x249B2;,3--></span>莖馬瑙葉<a class="t" id="t0292a16"></a>馬瑙華馬瑙實。城門深二百八十里，高六百<a class="t" id="t0292a17"></a>四十里，門楣額皆銀也，金作門兩扉關皆金<a class="t" id="t0292a18"></a>也。有五百鬼守門外。宮中門，天所止處，縱<a class="t" id="t0292a19"></a>廣二千里。有壁皆七寶色，金銀水精琉璃珊<a class="t" id="t0292a20"></a>瑚虎魄車<span class="gaiji">璩<!--gaiji,璩,1[（王＊巨）／木],2&#x249B2;,3--></span>，七重水繞壁，七重寶樹如外門，<a class="t" id="t0292a21"></a>高六百四十里，深二百八十里，以銀為楣額<a class="t" id="t0292a22"></a>金，兩扇金門閫，五百鬼共守門。天所止處，<a class="t" id="t0292a23"></a>縱廣二千里，有七種寶壁七重，七重渠水，諸<a class="t" id="t0292a24"></a>欄楯、寶樹如外門，高廣深如外門等，守門鬼<a class="t" id="t0292a25"></a>數如外門。</p>
<p><a class="t-linehead" id="t-linehead0292a25"></a>「忉利天東出，有遊戲處名曰難檀<a class="t" id="t0292a26"></a>桓，周匝七億里，七重壁金銀壁珊瑚壁琉<a class="t" id="t0292a27"></a>璃壁虎魄壁車<span class="gaiji">璩<!--gaiji,璩,1[（王＊巨）／木],2&#x249B2;,3--></span>壁水精壁，有七渠水，底沙<a class="t" id="t0292a28"></a>皆金也，有四色蓮華。城上有七寶欄楯，七重<a class="t" id="t0292a29"></a>壁，各各有七寶樹，金樹者金根金莖銀葉銀<a class="t" id="t0292b01"></a>華銀實，銀樹者銀根銀莖金葉金花金實，水<a class="t" id="t0292b02"></a>精樹者水精根水精莖琉璃葉琉璃華琉璃<a class="t" id="t0292b03"></a>實，琉璃樹者琉璃根琉璃莖水精葉水精華<a class="t" id="t0292b04"></a>水精實，廬大道廣六百四十里，道兩邊七重<a class="t" id="t0292b05"></a>壁，皆金銀水精琉璃虎魄珊瑚車<span class="gaiji">璩<!--gaiji,璩,1[（王＊巨）／木],2&#x249B2;,3--></span>。一壁間<a class="t" id="t0292b06"></a>皆有渠水，水中有四色蓮華，其水底皆有金<a class="t" id="t0292b07"></a>沙，壁上有欄楯，皆七寶如中面。有七寶樹，金<a class="t" id="t0292b08"></a>樹銀樹水精樹琉璃樹虎魄樹珊瑚樹車<span class="gaiji">璩<!--gaiji,璩,1[（王＊巨）／木],2&#x249B2;,3--></span>樹。<a class="t" id="t0292b09"></a>其廬中有兩石，一石名難、一石名難遠，縱廣<a class="t" id="t0292b10"></a>各四千里，其石軟且結細如綩綖。廬中有兩<a class="t" id="t0292b11"></a>浴池，一浴池名難陀、二名難陀尼，縱廣各<a class="t" id="t0292b12"></a>四千里。池中生四色蓮華，其一者青色、二者<a class="t" id="t0292b13"></a>紅色、三者紫色、四者白色，其水底沙皆金也。<a class="t" id="t0292b14"></a>忉利天欲遊戲時，便相將詣東廬，相娛樂極<a class="t" id="t0292b15"></a>意，是故字為難檀桓廬也。</p>
<p><a class="t-linehead" id="t-linehead0292b15"></a>「出忉利南城門，<a class="t" id="t0292b16"></a>名為質羅瀨，周匝七億里，其廬壁七重，金<a class="t" id="t0292b17"></a>壁銀壁水精壁琉璃壁虎魄壁珊瑚壁車<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0292b18"></a>壁。一壁間者，各有一渠水，水中四色蓮華，其<a class="t" id="t0292b19"></a>水底沙皆金也，有七寶樹，金樹銀樹琉璃樹<a class="t" id="t0292b20"></a>水精樹虎魄樹珊瑚樹車<span class="gaiji">璩<!--gaiji,璩,1[（王＊巨）／木],2&#x249B2;,3--></span>樹，其壁上皆金<a class="t" id="t0292b21"></a>銀琉璃水精珊瑚虎魄車<span class="gaiji">璩<!--gaiji,璩,1[（王＊巨）／木],2&#x249B2;,3--></span>欄楯<a class="t" id="t0292b22"></a>。質羅瀨廬道，廣六百四十里，皆七重壁，<a class="t" id="t0292b23"></a>金銀水精琉璃珊瑚虎魄車<span class="corr" title="[渠&gt;璩] cf.【麗】"><span class="gaiji">璩<!--gaiji,璩,1[（王＊巨）／木],2&#x249B2;,3--></span></span>壁。一壁間者，<a class="t" id="t0292b24"></a>有一渠水，水中有四色蓮華，青、紅、紫、白，其水<a class="t" id="t0292b25"></a>底皆金沙，有七寶欄楯，金欄銀欄水精<a class="t" id="t0292b26"></a>欄琉璃欄珊瑚欄虎魄欄車<span class="gaiji">璩<!--gaiji,璩,1[（王＊巨）／木],2&#x249B2;,3--></span>欄，有七寶樹，<a class="t" id="t0292b27"></a>金樹銀樹水精樹琉璃樹珊瑚樹虎魄樹車<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0292b28"></a>樹。其廬中有兩石，縱廣各四千里，細且軟如<a class="t" id="t0292b29"></a>綩綖，一名質羅、二者名質多謣羅。其廬中兩<a class="t" id="t0292c01"></a>浴池，一池名質多、二者名質。兩池中有四<a class="t" id="t0292c02"></a>色蓮華，青、紅、紫、白，其水底皆金沙。其廬中有<a class="t" id="t0292c03"></a>四種寶樹，金銀樹水精琉璃樹。忉利天出到<a class="t" id="t0292c04"></a>質羅瀨廬上，戲自相娛樂，娛樂無極，諸四寶<a class="t" id="t0292c05"></a>照諸天人，令正斑斕色，是故名為質羅瀨。<a class="t" id="t0292c06"></a>質羅瀨者，<span class="corr" title="[班&gt;斑] cf.【麗】">斑</span>斕廬也。</p>
<p><a class="t-linehead" id="t-linehead0292c06"></a>「忉利天北出，城門有廬，<a class="t" id="t0292c07"></a>名為頗類，縱廣七億里，七重寶壁、七重水，水<a class="t" id="t0292c08"></a>底皆金沙，欄楯如南方，其廬道廣六百四十<a class="t" id="t0292c09"></a>里。廬中有兩石，縱廣各四千里，一者名迦羅、<a class="t" id="t0292c10"></a>二者名迦羅尸羅，細軟如綩綖。有兩浴池，縱<a class="t" id="t0292c11"></a>廣四千里，一池名乾陀起，有四色蓮華，青<a class="t" id="t0292c12"></a>紅紫白。忉利天欲戲頗類廬時，形體便僵，<a class="t" id="t0292c13"></a>如人沐浴已後身體皆滑，忉利天人北入廬<a class="t" id="t0292c14"></a>身體皆滑，是故名為頗類廬也。</p>
<p><a class="t-linehead" id="t-linehead0292c14"></a>「忉利天西出，<a class="t" id="t0292c15"></a>廬名為彌尸耶遠，縱廣七億里，有七重壁，七<a class="t" id="t0292c16"></a>渠水，七寶樹，七寶欄楯，四色蓮華，水底皆金<a class="t" id="t0292c17"></a>沙，如北方。其道廣六百四十里，七重寶壁、七<a class="t" id="t0292c18"></a>渠水、七寶樹、七寶欄楯、四色蓮華，水底皆金<a class="t" id="t0292c19"></a>沙，如北方。廬中有兩好石，各縱廣四千里，細<a class="t" id="t0292c20"></a>軟如綩綖，一者名北羅，二者<span class="corr" title="[&gt;名] cf.【麗】">名</span>北羅越。有兩浴<a class="t" id="t0292c21"></a>池，縱廣各四千里，其池中有四色蓮華，青紅<a class="t" id="t0292c22"></a>紫白，水底皆金沙，一池名波尸，二名為雲。忉<a class="t" id="t0292c23"></a>利天欲行到彌尸耶遠廬戲時，忉利天上無<a class="t" id="t0292c24"></a>有尊卑貧富豪弱，皆得入彌尸耶遠廬，是故<a class="t" id="t0292c25"></a>名為彌尸耶遠廬。</p>
<p><a class="t-linehead" id="t-linehead0292c25"></a>「忉利天上宮中中庭殿前，<a class="t" id="t0293a01"></a>有百種色寶物，在王前自布地，宮中有七百<a class="t" id="t0293a02"></a>樓，金陛銀陛，琉璃陛水精陛，一陛下者，各有<a class="t" id="t0293a03"></a>十六琉璃柱照之。宮中有四坐床，金床銀床<a class="t" id="t0293a04"></a>水精床琉璃床，以天坐其上，念萬姓善，亦念<a class="t" id="t0293a05"></a>諸天善。天王所止處殿，名為提延。其殿上有<a class="t" id="t0293a06"></a>百巷，巷有百室，室有七玉女，玉女各有七御<a class="t" id="t0293a07"></a>者。其殿紺琉璃色，及諸天皆繞殿。南方有樹，<a class="t" id="t0293a08"></a>名為波質拘耆羅樹，根入地二百里，上枝四<a class="t" id="t0293a09"></a>出，樹高四千里，東西二千里，南北二千里。樹<a class="t" id="t0293a10"></a>當華時，風從上吹，華香下行四千里，逆風行<a class="t" id="t0293a11"></a>二千里。樹當華時，諸天共坐樹下，自相娛樂<a class="t" id="t0293a12"></a>百二十日，天上百二十日為世間萬二千歲。<a class="t" id="t0293a13"></a>諸天欲以白寶象戲，象名曰倪羅遠，象自化<a class="t" id="t0293a14"></a>作三十二頭，頭有七牙，牙化作七浴池。浴<a class="t" id="t0293a15"></a>池中各作七蓮華，蓮華枝有千葉，一葉上<a class="t" id="t0293a16"></a>者有一玉女舞。王所思皆在前極意。</p>
<p><a class="t-linehead" id="t-linehead0293a16"></a>「人於<a class="t" id="t0293a17"></a>世間，雖作善不能多者，心念作善少、口言善<a class="t" id="t0293a18"></a>少、身行善少，雖生忉利天上，不能得入東<a class="t" id="t0293a19"></a>難檀桓廬也、不能得入質羅廬也、不能得<a class="t" id="t0293a20"></a>入北頗類廬也，不能得入香花婆質拘耆<a class="t" id="t0293a21"></a>羅樹下，但得遙觀，不得前入。譬若遮迦越羅<a class="t" id="t0293a22"></a>王所飯食，諸外宮不得妄入，天上諸天，不<a class="t" id="t0293a23"></a>得觀者如是。人於世間作善，心念善、口言善、<a class="t" id="t0293a24"></a>至誠身行善，壽終已後，便當得上忉利天。高<a class="t" id="t0293a25"></a>善士上忉利天，極壽死後，復下生在世間，便<a class="t" id="t0293a26"></a>為王侯家作太子，富貴多饒寶物，為人端<a class="t" id="t0293a27"></a>正。譬若喜掩人初得大金錢金銀珠寶奴婢<a class="t" id="t0293a28"></a>車馬妻子田宅廬舍，舉有名字，其人自思惟<a class="t" id="t0293a29"></a>言：『我不賈作販賣，亦不耕田，自致有財，我但<a class="t" id="t0293b01"></a>戲耳！至使得金銀珍寶舍宅田地，至使有名<a class="t" id="t0293b02"></a>字，為富貴也！』」</p>
<p><a class="t-linehead" id="t-linehead0293b02"></a>佛言：「如戲兒得利如此，為少薄<a class="t" id="t0293b03"></a>耳，如此為少薄耳。不如心念善、口言善、身<a class="t" id="t0293b04"></a>行善，得利勝於掩者也。所以然者？行是三<a class="t" id="t0293b05"></a>事，死後上忉利天，是高士也。」</p>
<p><a class="t-linehead" id="t-linehead0293b05"></a>佛語諸沙門：「今<a class="t" id="t0293b06"></a>我為汝曹說二道，愚癡之道、高善士之道。今<a class="t" id="t0293b07"></a>汝曹自在從何道？今我作佛，為汝曹說難易。」</p><a class="t" id="t0293b08"></a>
<p><a class="t-linehead" id="t-linehead0293b08"></a>佛言：「汝曹當於山中，若於樹下、空室中，若於<a class="t" id="t0293b09"></a>塚間、水所、唐突處，自念五內，早索泥洹之<a class="t" id="t0293b10"></a>道。」佛言：「是我教也。」</p>
<p><a class="t-linehead" id="t-linehead0293b10"></a>諸沙門皆叉手，受教言<a class="t" id="t0293b11"></a>語，各前為佛作禮。</p><a class="t" id="t0293b12"></a>
<h2>大樓炭經四天王品第八</h2><a class="t" id="t0293b13"></a>
<p><a class="t-linehead" id="t-linehead0293b13"></a>佛語比丘：「須彌山王東，去須彌山四萬里，有<a class="t" id="t0293b14"></a>提頭賴天王城郭，名賢上王處。廣長二十四<a class="t" id="t0293b15"></a>萬里，以七寶作七重壁、七重欄楯、七重交露、<a class="t" id="t0293b16"></a>七重行樹姝好，周匝圍繞。金壁銀門，銀壁<a class="t" id="t0293b17"></a>金門，琉璃壁水精門，水精壁琉璃門，赤真珠<a class="t" id="t0293b18"></a>壁馬瑙門，馬瑙壁赤真珠門，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>壁一切寶門。<a class="t" id="t0293b19"></a>金欄楯者金柱栿銀桄，銀欄楯者銀柱栿<a class="t" id="t0293b20"></a>金桄，琉璃欄楯者琉璃柱栿水精桄，水精欄<a class="t" id="t0293b21"></a>楯者水精柱栿琉璃桄，赤真珠欄楯者赤真<a class="t" id="t0293b22"></a>珠柱栿馬瑙桄，馬瑙欄楯者馬瑙柱栿赤真<a class="t" id="t0293b23"></a>珠桄，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>欄楯者車<span class="gaiji">璩<!--gaiji,璩,1[（王＊巨）／木],2&#x249B2;,3--></span>柱栿一切寶桄。金交露<a class="t" id="t0293b24"></a>銀垂珞，銀交露金垂珞，琉璃交露水精垂<a class="t" id="t0293b25"></a>珞，水精交露琉璃垂珞，赤真珠交露馬瑙垂<a class="t" id="t0293b26"></a>珞，馬瑙交露赤真珠垂珞，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>交露一切寶<a class="t" id="t0293b27"></a>垂珞。金樹者金莖根銀枝葉華實，銀樹者<a class="t" id="t0293b28"></a>銀莖根金枝葉花實，琉璃樹者琉璃莖根水<a class="t" id="t0293b29"></a>精枝葉花實，水精樹者水精莖根琉璃枝葉<a class="t" id="t0293c01"></a>華實，赤真珠樹者赤真珠莖根馬瑙枝葉華<a class="t" id="t0293c02"></a>實，馬瑙樹者馬瑙莖根赤真珠枝葉花實，車<a class="t" id="t0293c03"></a><span class="gaiji">璩<!--gaiji,璩,1[（王＊巨）／木],2&#x249B2;,3--></span>樹者車<span class="gaiji">璩<!--gaiji,璩,1[（王＊巨）／木],2&#x249B2;,3--></span>莖根一切寶枝葉華實。門上有<a class="t" id="t0293c04"></a>曲箱蓋交露，下有園觀浴池。有種種樹，種<a class="t" id="t0293c05"></a>種葉，種種花，種種實。種種香出，種種飛鳥相<a class="t" id="t0293c06"></a>和而鳴。</p>
<p><a class="t-linehead" id="t-linehead0293c06"></a>「須彌山王南去四萬里，有毘樓勒天<a class="t" id="t0293c07"></a>王城郭，名善見。廣長二十四萬里，王處亦有<a class="t" id="t0293c08"></a>七寶七重壁、七重欄楯、七重交露、七重行<a class="t" id="t0293c09"></a>樹，周匝圍遶姝好。門上有曲箱蓋交露，下<a class="t" id="t0293c10"></a>有園觀浴池樹木，飛鳥相和而鳴。</p>
<p><a class="t-linehead" id="t-linehead0293c10"></a>「須彌山王<a class="t" id="t0293c11"></a>西去四萬里，有天名毘留羅。有城郭，廣長<a class="t" id="t0293c12"></a>二十四萬里，王處亦有七寶七重壁、七重欄<a class="t" id="t0293c13"></a>楯、七重交露、七重樹木，周匝圍遶姝好。門上<a class="t" id="t0293c14"></a>有曲箱蓋交露，下有園觀浴池樹木，飛鳥相<a class="t" id="t0293c15"></a>和而鳴。</p>
<p><a class="t-linehead" id="t-linehead0293c15"></a>「須彌山王北去四萬里，有天王名毘<a class="t" id="t0293c16"></a>沙門。有三城郭，廣長各二十四萬里，王處一<a class="t" id="t0293c17"></a>者名沙摩、二者名波迦羅曰、三者名阿尼<a class="t" id="t0293c18"></a>槃，亦有七寶作七重壁、七重欄楯、七重交露、<a class="t" id="t0293c19"></a>七重行樹，周匝圍繞姝好。門上有曲箱蓋交<a class="t" id="t0293c20"></a>露，下有園觀浴池樹木，飛鳥相和而鳴。</p>
<p><a class="t-linehead" id="t-linehead0293c20"></a>「阿尼<a class="t" id="t0293c21"></a>槃王處東，毘沙門天王，有山名迦比延。高廣<a class="t" id="t0293c22"></a>長四千里，以四寶金銀水精琉璃作之，山周<a class="t" id="t0293c23"></a>匝有垣墻，廣長二萬里，以七寶作七重壁、<a class="t" id="t0293c24"></a>七重欄楯、七重交露、七重樹木，周匝圍繞<a class="t" id="t0293c25"></a>姝好。四面有門，以四寶作。上曲箱蓋交露，<a class="t" id="t0293c26"></a>下有園觀浴池樹木，飛鳥相和而鳴。迦比延<a class="t" id="t0293c27"></a>山阿尼槃王處，有大毘沙門天王浴池，名那<a class="t" id="t0293c28"></a>利。廣長二千里，周匝有垣墻，水底皆金沙，水<a class="t" id="t0293c29"></a>涼且清，浴池周匝，以四寶作重壁、欄楯、交<a class="t" id="t0294a01"></a>露、樹木姝好，中生青蓮華、黃蓮華、白蓮華、赤<a class="t" id="t0294a02"></a>蓮華，光照二十四里，香亦聞二十四里，浴池<a class="t" id="t0294a03"></a>周匝有堦。</p>
<p><a class="t-linehead" id="t-linehead0294a03"></a>「毘沙門天王，欲至迦比延山遊戲<a class="t" id="t0294a04"></a>相娛樂，即時念提頭賴天王。提頭賴天王即<a class="t" id="t0294a05"></a>言：『毘沙門天王以念我。』即時莊嚴衣被冠<a class="t" id="t0294a06"></a>幘，嚴駕，與無央數揵沓和，百千周匝圍繞，從<a class="t" id="t0294a07"></a>賢上城出，往至毘沙門天王所，在前住。爾時，<a class="t" id="t0294a08"></a>毘沙門天王念毘樓勒天王。毘樓勒天王<a class="t" id="t0294a09"></a>即時念言：『毘沙門天王已念我。』便著衣冠幘，<a class="t" id="t0294a10"></a>嚴駕，與無央數百千兵九鬼神，從須卑旃城<a class="t" id="t0294a11"></a>出，往至毘沙門天王所，在前住。爾時，毘沙門<a class="t" id="t0294a12"></a>天王念毘樓勒叉天王。毘樓勒叉天王，即<a class="t" id="t0294a13"></a>自念：『毘沙門天王已念我。』便著衣被冠幘，嚴<a class="t" id="t0294a14"></a>駕，與無央數百千龍俱，從末利旃城出，周匝<a class="t" id="t0294a15"></a>圍遶，往至毘沙門天王所，在前住。爾時，毘沙<a class="t" id="t0294a16"></a>門天王，著衣被冠幘，嚴駕，與諸天王無央數<a class="t" id="t0294a17"></a>百千諸鬼神，俱往至迦比延山。時，風吹掃迦<a class="t" id="t0294a18"></a>比延山地，風吹山中樹華散地，四天王便共<a class="t" id="t0294a19"></a>入迦比延山，相娛樂，快共飲食，一日二日<a class="t" id="t0294a20"></a>至七日，以後各自罷去。」</p><a class="t" id="t0294a21"></a>
<p class="endsutta"><span class="t-juanname">大樓炭經卷第三</span></p>　<a class="t" id="t0294a22"></a><a class="t" id="t0294a23"></a><a class="t" id="t0294a24"></a>
<p class="suttainfo"><span class="t-juanname">大樓炭經卷第四</span><br><a class="t" id="t0294a25"></a><a class="t" id="t0294a26"></a>
<span class="t-byline">西晉沙門法立共法炬譯</span></p><a class="t" id="t0294a27"></a><h2>忉利天品第九</h2><a class="t" id="t0294a28"></a>
<p><a class="t-linehead" id="t-linehead0294a28"></a>佛語比丘：「須彌山王頂上，有忉利天，廣長<a class="t" id="t0294a29"></a>各三百二十萬里。上有釋提桓因城郭，名須<a class="t" id="t0294b01"></a>陀延，廣長各二百四十萬里，七重壁、七重欄<a class="t" id="t0294b02"></a>楯、七重交露、七重行樹，周匝圍遶姝好，皆以<a class="t" id="t0294b03"></a>七寶作之，金銀琉璃水精赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙。<a class="t" id="t0294b04"></a>金壁者銀門，銀壁者金門，琉璃壁水精門，<a class="t" id="t0294b05"></a>水精壁者琉璃門，赤真珠壁者馬瑙門，馬瑙<a class="t" id="t0294b06"></a>壁者赤真珠門。車<span class="gaiji">璩<!--gaiji,璩,1[（王＊巨）／木],2&#x249B2;,3--></span>壁者一切寶門。金欄楯<a class="t" id="t0294b07"></a>者金柱栿銀桄，銀欄楯者銀柱栿金桄，琉璃<a class="t" id="t0294b08"></a>欄楯者琉璃柱栿水精桄，水精欄楯者水精<a class="t" id="t0294b09"></a>柱栿琉璃桄，赤真珠欄楯者赤真珠柱栿馬瑙<a class="t" id="t0294b10"></a>桄，馬瑙欄楯者馬瑙柱栿赤真珠桄，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>欄<a class="t" id="t0294b11"></a>楯者車<span class="gaiji">璩<!--gaiji,璩,1[（王＊巨）／木],2&#x249B2;,3--></span>柱栿一切寶桄。金交露者銀垂珞，<a class="t" id="t0294b12"></a>銀交露者金垂珞，琉璃交露者水精垂珞，<a class="t" id="t0294b13"></a>水精交露者琉璃垂珞，赤真珠交露者馬<a class="t" id="t0294b14"></a>瑙垂珞，馬瑙交露者赤真珠垂珞，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>交露<a class="t" id="t0294b15"></a>者一切寶垂珞。金樹者金根莖銀枝葉華<a class="t" id="t0294b16"></a>實，銀樹者銀根莖金枝葉華實，琉璃樹者琉<a class="t" id="t0294b17"></a>璃根莖水精枝葉華實，水精樹者水精根莖<a class="t" id="t0294b18"></a>琉璃枝葉華實，赤真珠樹者赤真珠根莖馬<a class="t" id="t0294b19"></a>瑙枝葉華實，馬瑙樹者馬瑙根莖赤真珠枝<a class="t" id="t0294b20"></a>葉華實，車<span class="gaiji">璩<!--gaiji,璩,1[（王＊巨）／木],2&#x249B2;,3--></span>樹者車<span class="gaiji">璩<!--gaiji,璩,1[（王＊巨）／木],2&#x249B2;,3--></span>根莖一切寶枝葉華<a class="t" id="t0294b21"></a>實。其壁高二千四百里，廣千二百里。其門高<a class="t" id="t0294b22"></a>二千四百里，廣千二百里。壁相去二萬里，有<a class="t" id="t0294b23"></a>一門，各各門常有五百鬼神，守忉利天門。<a class="t" id="t0294b24"></a>門上有曲箱蓋樓觀交露，下有園觀浴池，有<a class="t" id="t0294b25"></a>種種樹，樹有種種葉華實，出種種香，種種飛<a class="t" id="t0294b26"></a>鳥相和而鳴。</p>
<p><a class="t-linehead" id="t-linehead0294b26"></a>「須陀延城中有伊羅蒱龍王宮，<a class="t" id="t0294b27"></a>廣長各<span class="corr" title="[廿&gt;二十] cf.【麗】">二十</span>四萬里，皆以七寶，金銀水精琉璃<a class="t" id="t0294b28"></a>赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙，作七寶欄楯、七重交露、<a class="t" id="t0294b29"></a>七重行樹。須陀延城中有忉利天帝參議殿<a class="t" id="t0294c01"></a>舍，廣長各二萬里，高四千里，以七寶作七重<a class="t" id="t0294c02"></a>欄楯、七重交露、七重行樹，周匝圍繞二萬里。<a class="t" id="t0294c03"></a>殿舍上有曲箱蓋交露樓觀，以水精琉璃為<a class="t" id="t0294c04"></a>蓋，黃金為地，殿舍中柱，圍四百八十里，門<a class="t" id="t0294c05"></a>高四千里，以七寶作之。中有天帝釋座，廣長<a class="t" id="t0294c06"></a>各四十里，皆以七寶作，座甚柔軟，兩邊各十<a class="t" id="t0294c07"></a>六座。殿舍北有天帝釋後宮，廣長四萬里，皆<a class="t" id="t0294c08"></a>以七寶作七重壁、七重欄楯、七重交露、七重<a class="t" id="t0294c09"></a>樹木，周匝圍繞甚姝妙。</p>
<p><a class="t-linehead" id="t-linehead0294c09"></a>「殿舍東有釋園<a class="t" id="t0294c10"></a>觀，名麤堅。廣大各四萬里，亦以七寶作七<a class="t" id="t0294c11"></a>重壁、欄楯、交露、樹木，周匝圍繞甚姝好。門高<a class="t" id="t0294c12"></a>千二百里，廣長八百里，門上有曲箱蓋交露<a class="t" id="t0294c13"></a>樓觀，下有園觀浴池，中有種種樹木葉華實，<a class="t" id="t0294c14"></a>種種飛鳥相和而鳴。麤堅園觀中有香樹，高<a class="t" id="t0294c15"></a>七十里，皆生華實，劈者出種種香。有樹高<a class="t" id="t0294c16"></a>二十里三十里至六十里者，最卑者高十三<a class="t" id="t0294c17"></a>里百二十步。次有瓔珞樹，高七十里者，有高<a class="t" id="t0294c18"></a>二十三十至六十里，最卑者高十三里百<a class="t" id="t0294c19"></a>二十步，皆生華實，劈之出種種瓔珞。次有<a class="t" id="t0294c20"></a>衣被樹，次有不息樹、器樹、音樂樹，高七十里<a class="t" id="t0294c21"></a>有高二十三十至六十里，最卑者高十三<a class="t" id="t0294c22"></a>里百二十步，皆生華實，劈者出種種衣被、瓔<a class="t" id="t0294c23"></a>珞、不息、器、音樂<span class="corr" title="[樹&gt;]"></span>。麤堅園觀中有兩石，一者<a class="t" id="t0294c24"></a>名賢、二者名賢善，以天金作，石甚姝好。</p>
<p><a class="t-linehead" id="t-linehead0294c24"></a>「殿<a class="t" id="t0294c25"></a>舍南有天帝釋園觀，名樂畫，廣長各四萬<a class="t" id="t0294c26"></a>里，皆以七寶作七重壁、欄楯、交露、樹木。有門<a class="t" id="t0294c27"></a>高千二百里，門上有曲箱蓋交露樓觀，下<a class="t" id="t0294c28"></a>有園觀浴池，有種種樹葉華實，浴池中有飛<a class="t" id="t0294c29"></a>鳥，相和而鳴。樂畫園觀中有兩石，一者名<a class="t" id="t0295a01"></a>晝、二者名善晝，廣長各二千里，石甚柔軟。<a class="t" id="t0295a02"></a>樂畫園觀中有香樹，次有瓔珞樹、不息樹、音<a class="t" id="t0295a03"></a>樂樹，樹高七十里者，有高二十三十至六<a class="t" id="t0295a04"></a>十里，最卑者高十三里百二十步，皆生華實，<a class="t" id="t0295a05"></a>劈出種種香、衣被、瓔珞、不息、器、音樂。</p>
<p><a class="t-linehead" id="t-linehead0295a05"></a>「忉利殿<a class="t" id="t0295a06"></a>東有天帝釋園觀，名憒亂。廣長各四萬里，皆<a class="t" id="t0295a07"></a>以七寶作七重壁、欄楯、交露、樹木，周匝圍繞。<a class="t" id="t0295a08"></a>門高千二百里，廣八百里，上有曲箱蓋交露<a class="t" id="t0295a09"></a>樓觀，下有園觀浴池。有種種樹葉華實，出種<a class="t" id="t0295a10"></a>種香，種種飛鳥相和而鳴，諸樹所出生，亦如<a class="t" id="t0295a11"></a>南方。憒亂園中有方石。</p>
<p><a class="t-linehead" id="t-linehead0295a11"></a>「忉利天殿舍西有<a class="t" id="t0295a12"></a>園觀，名歌舞。廣長各四萬里，亦以七寶作七<a class="t" id="t0295a13"></a>重壁、欄楯、交露、樹木，周匝圍遶。門高千二百<a class="t" id="t0295a14"></a>里，廣八百里。上有曲箱蓋交露樓觀，下有<a class="t" id="t0295a15"></a>園觀浴池，有種種樹木葉華實，種種飛鳥相<a class="t" id="t0295a16"></a>和而鳴。歌舞園中有兩石，一者名難陀，二者<a class="t" id="t0295a17"></a>名和難，廣長各二千里，皆以天琉璃作之，甚<a class="t" id="t0295a18"></a>柔軟。憒亂、樂畫園觀中，有浴池名難陀，廣長<a class="t" id="t0295a19"></a>各二千里，周匝圍遶七重垣，其池水軟美<a class="t" id="t0295a20"></a>且清。有種種樹，周匝圍遶，水底沙皆金，以七<a class="t" id="t0295a21"></a>寶作七重欄楯、交露、樹木，周匝圍遶。上有<a class="t" id="t0295a22"></a>曲箱蓋交露樓觀，下有園觀浴池，中有種種<a class="t" id="t0295a23"></a>樹葉華實，出種種香，種種飛鳥相和而鳴。難<a class="t" id="t0295a24"></a>陀浴池中，有青蓮華、紅蓮華、白蓮華、黃蓮<a class="t" id="t0295a25"></a>華，大如車輪，其莖如車轂，刺出其汁如乳。其<a class="t" id="t0295a26"></a>光照三十里，香亦聞四十里。歌舞、憒亂園觀<a class="t" id="t0295a27"></a>中，有大樹名晝過度，莖圍二百八十里，高四<a class="t" id="t0295a28"></a>千里，枝葉引布二千萬里。</p>
<p><a class="t-linehead" id="t-linehead0295a28"></a>「忉利諸天有宮，<a class="t" id="t0295a29"></a>廣長四十萬里，皆以七寶作七重欄楯、交露、<a class="t" id="t0295b01"></a>樹木，周匝圍遶，園觀浴池，種種飛鳥相和而<a class="t" id="t0295b02"></a>鳴。種種樹葉華實，出種種香。忉利天宮，有廣<a class="t" id="t0295b03"></a>長各三萬六千里者，有天宮廣長三萬二千里<a class="t" id="t0295b04"></a>者，有天宮廣長二萬八千里者，有天宮廣長<a class="t" id="t0295b05"></a>三萬四千里者，有天宮廣長二萬四千里者，<a class="t" id="t0295b06"></a>有天宮廣長二萬里者，有天宮廣長萬六千<a class="t" id="t0295b07"></a>里者，有天宮廣長萬二千里者，有天宮廣長<a class="t" id="t0295b08"></a>八千里者，最小者廣長四千里。中復有天<a class="t" id="t0295b09"></a>宮，廣長三千六百里者，三千二百里者，下至<a class="t" id="t0295b10"></a>四百八十里。皆以七寶，金銀水精琉璃赤真<a class="t" id="t0295b11"></a>珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙，作七重欄楯、交露、樹木。園觀浴<a class="t" id="t0295b12"></a>池，種種飛鳥相和而鳴。</p>
<p><a class="t-linehead" id="t-linehead0295b12"></a>「忉利天殿舍前有兩<a class="t" id="t0295b13"></a>道，至天帝釋後宮；復有兩道，至麤堅園觀；復<a class="t" id="t0295b14"></a>有兩道，至樂畫園觀；復有兩道，至憒亂園<a class="t" id="t0295b15"></a>觀；復有兩道，至歌舞園觀；復有兩道，至難陀<a class="t" id="t0295b16"></a>浴池；復有兩道，至晝過度大樹；復有兩道，至<a class="t" id="t0295b17"></a>諸天宮；復有兩道，至伊羅滿龍王宮。</p>
<p><a class="t-linehead" id="t-linehead0295b17"></a>「天帝釋<a class="t" id="t0295b18"></a>欲至麤堅園觀遊戲相娛樂時，念諸天王。爾<a class="t" id="t0295b19"></a>時諸天王言：『天帝釋已念我等。』便整衣服，<a class="t" id="t0295b20"></a>著冠幘，莊嚴乘騎，即共往至天帝釋所，在前<a class="t" id="t0295b21"></a>住。爾時，天帝釋復念忉利天。忉利天人言：<a class="t" id="t0295b22"></a>『天帝釋已念我等。』便著衣服，莊嚴種種乘<a class="t" id="t0295b23"></a>騎，往至天帝釋所。復念伊羅摩龍王。爾<a class="t" id="t0295b24"></a>時伊羅摩龍王言：『天帝釋已念我等。』便化<a class="t" id="t0295b25"></a>作三十二頭<span class="corr" title="[象&gt;]"></span>，一一頭化作六牙、一一牙上<a class="t" id="t0295b26"></a>化作七浴池、一一浴池中化作七蓮華、一一<a class="t" id="t0295b27"></a>蓮華上化作七玉女作妓樂。伊羅摩龍王，<a class="t" id="t0295b28"></a>以是種種作神化，往至天帝釋所，在前住。爾<a class="t" id="t0295b29"></a>時，天帝釋整衣服著冠幘，蹈龍王肩上，坐其<a class="t" id="t0295c01"></a>頂上，兩邊各有十六小王侍坐。天帝釋便往<a class="t" id="t0295c02"></a>至麤堅園觀中。爾時，開門風開麤堅園觀門，<a class="t" id="t0295c03"></a>掃除風便起吹園觀地，伊羅風生，吹園觀中<a class="t" id="t0295c04"></a>樹華墮地，至于人膝。時，天帝釋與諸天俱<a class="t" id="t0295c05"></a>入園觀中，便坐賢善石上。若賢善石上兩<a class="t" id="t0295c06"></a>邊，各有十六小天王坐。</p><a class="t" id="t0295c07"></a>
<p><a class="t-linehead" id="t-linehead0295c07"></a>「爾時，天帝釋欲得瓔珞，便告遺舍鉢天子。時<a class="t" id="t0295c08"></a>天子言：『天帝釋已念我。』便化作瓔珞，持往<a class="t" id="t0295c09"></a>奉上天帝釋。忉利天人欲得瓔珞時，遺舍鉢<a class="t" id="t0295c10"></a>天子即化作瓔珞，持上忉利諸天。有天人<a class="t" id="t0295c11"></a>不得見麤堅園觀，亦不得入中，亦不得以天<a class="t" id="t0295c12"></a>樂相娛樂。所以者何？前世所作功德少。有忉<a class="t" id="t0295c13"></a>利天人，但得遙見<span class="corr" title="[&gt;麤堅園觀] cf.【麗】">麤堅園觀</span>，亦不得入，亦不得以天樂<a class="t" id="t0295c14"></a>相娛樂。所以者何？前世所作功德復少。中<a class="t" id="t0295c15"></a>復有得入以天樂相娛樂。所以者何？前世<a class="t" id="t0295c16"></a>作功德具足故。</p><a class="t" id="t0295c17"></a>
<p><a class="t-linehead" id="t-linehead0295c17"></a>「爾時，天帝釋與忉利天人，在麤堅園觀中相<a class="t" id="t0295c18"></a>娛樂飲食，一日二日至七日，便出去至樂畫<a class="t" id="t0295c19"></a>園觀中，相娛樂亦如是。復至憒亂歌舞園觀<a class="t" id="t0295c20"></a>中，飲食相娛樂亦如是。何以故言善等？天人<a class="t" id="t0295c21"></a>入忉利天宮時，念善義安樂，是故言善等。<a class="t" id="t0295c22"></a>何以故言麤堅？忉利天人入麤堅園觀中時，<a class="t" id="t0295c23"></a>身便麤堅，是故言麤堅。何以故言樂畫？忉利<a class="t" id="t0295c24"></a>天人入樂畫園觀中時，身便自然種種畫色，<a class="t" id="t0295c25"></a>是故言樂畫。何以故言憒亂？忉利諸天人<a class="t" id="t0295c26"></a>入憒亂園觀中時，天帝釋月八日、十四日、十<a class="t" id="t0295c27"></a>五日便自捨婇女，獨將阿須夫人遊行。爾時，<a class="t" id="t0295c28"></a>諸天子與婇女相雜錯憒亂行，是故言憒亂。<a class="t" id="t0295c29"></a>何以故言歌舞？忉利諸天人入歌舞園觀中<a class="t" id="t0296a01"></a>時，便歌舞相娛樂，是故言歌舞。何以故言晝<a class="t" id="t0296a02"></a>過度大樹？有天名文陀，在上居止，以天五樂<a class="t" id="t0296a03"></a>甚相娛樂，以是故言晝過度。復次，晝過度大<a class="t" id="t0296a04"></a>樹，常有花實，譬如加尼樹，是故言晝過度。天<a class="t" id="t0296a05"></a>帝釋邊常有十天子擁護之，一者名根、二者<a class="t" id="t0296a06"></a>名具戒、三者名比流、四者名比流藏、五者名<a class="t" id="t0296a07"></a>阿流、六者名波流、七者名利桓、八者名樓漢、<a class="t" id="t0296a08"></a>九者名拘和難、十者名難，是十天子常擁護<a class="t" id="t0296a09"></a>天帝釋天下人。水中生好青蓮華、紅蓮華、黃<a class="t" id="t0296a10"></a>蓮華、白蓮華，甚香好；陸地華亦甚軟好，名阿<a class="t" id="t0296a11"></a>蹄物，名陀波羅、須交和、師陀、奴末。俱耶尼<a class="t" id="t0296a12"></a>天下人，欝單曰、東方弗于逮天下人，地亦<a class="t" id="t0296a13"></a>如是。龍及金翅鳥，水中生青蓮華、紅蓮華、黃<a class="t" id="t0296a14"></a>蓮華、白蓮花，甚柔軟香好，及陸地有諸花。<a class="t" id="t0296a15"></a>阿須倫，水中亦有青紅黃白蓮華，柔軟甚香<a class="t" id="t0296a16"></a>好，陸地亦有好華；名摸、大摸、加加、漫陀、大<a class="t" id="t0296a17"></a>漫陀。四天王上中生蓮華，青紅黃白蓮華，<a class="t" id="t0296a18"></a>甚柔軟香好，陸地生花亦好。忉利、焰天、兜<a class="t" id="t0296a19"></a>率天、無貢高天、他化自轉天，水中亦有青紅<a class="t" id="t0296a20"></a>黃白蓮花，甚柔軟香好，陸地花亦好。</p>
<p><a class="t-linehead" id="t-linehead0296a20"></a>「此間人<a class="t" id="t0296a21"></a>有七種色，有赤色者、有金色者、有青色者、<a class="t" id="t0296a22"></a>有黃色者、有紫色者、有白色者、有黑色者，<a class="t" id="t0296a23"></a>是為七種色人。阿須倫亦如是有七色，諸天<a class="t" id="t0296a24"></a>亦爾，皆有七色。</p>
<p><a class="t-linehead" id="t-linehead0296a24"></a>「諸天有十事。將何等為十？一<a class="t" id="t0296a25"></a>者飛行無極、二者坐遂無極、三者諸天無盜<a class="t" id="t0296a26"></a>賊、四者不自說身善亦不說他人惡、五者無<a class="t" id="t0296a27"></a>有相侵、六者諸天齒等而通、七者髮紺青色<a class="t" id="t0296a28"></a>滑澤長八尺、八者天人青色髮者身亦青色、<a class="t" id="t0296a29"></a>九者欲得白者身即白色、十者欲得黑者身<a class="t" id="t0296b01"></a>即黑色；是為諸天十法事。</p>
<p><a class="t-linehead" id="t-linehead0296b01"></a>「此人間螢火之明，<a class="t" id="t0296b02"></a>不如燈火之明；燈火之明，不如炬火之明；炬<a class="t" id="t0296b03"></a>火之明，不如大火之明；大火之明，不如星之<a class="t" id="t0296b04"></a>明；星之明，不如月之明；月之明，不如日之明；<a class="t" id="t0296b05"></a>日之明，不如四天王宮之明；四天王宮之明，不<a class="t" id="t0296b06"></a>如忉利天宮之明；忉利天宮之明，不如天帝<a class="t" id="t0296b07"></a>釋宮之明。如是展轉不相如，上至阿迦尼<a class="t" id="t0296b08"></a>吒天宮之明。阿迦尼吒天宮之明，不如摩伊<a class="t" id="t0296b09"></a>破天子之明；摩伊破天子之明，不如苦諦習<a class="t" id="t0296b10"></a>盡道諦之明；苦諦習盡道諦之明，不如佛之<a class="t" id="t0296b11"></a>明。</p>
<p><a class="t-linehead" id="t-linehead0296b11"></a>「閻浮利天下人，身長七尺或至八尺者，衣<a class="t" id="t0296b12"></a>廣一丈長六尺；俱耶尼天下人、弗于逮天下<a class="t" id="t0296b13"></a>人，身長七尺或至八尺者，衣廣一丈長六<a class="t" id="t0296b14"></a>尺；欝單曰天下人，身長一丈四尺，衣廣二<a class="t" id="t0296b15"></a>丈八尺，長一丈四尺，衣重二兩半；龍及金翅<a class="t" id="t0296b16"></a>鳥，身高四十里，衣廣八十里，長四十里，衣重<a class="t" id="t0296b17"></a>二兩半；諸阿須倫，本身高四十里，衣廣八<a class="t" id="t0296b18"></a>十里，長四十里，衣重二兩半；四天王天上天<a class="t" id="t0296b19"></a>人，本身長二十里，衣廣四十里，長二十里，衣<a class="t" id="t0296b20"></a>重二兩半；忉利天人，本身長四十里，衣廣八<a class="t" id="t0296b21"></a>十里，長四十里，衣重七銖半；焰天人，本身<a class="t" id="t0296b22"></a>長八十里，衣廣百六十里，長八十里，衣重半<a class="t" id="t0296b23"></a>兩；兜率天人，本身長百六十里，衣廣三百<a class="t" id="t0296b24"></a>二十里，長百六十里，衣重兩銖；樂無貢高天<a class="t" id="t0296b25"></a>人，本身長三百二十里，衣廣六百四十里，長<a class="t" id="t0296b26"></a>三百二十里，衣重一銖；他化自轉天人，本身<a class="t" id="t0296b27"></a>長六百四十里，衣廣千六百八十里，長六百<a class="t" id="t0296b28"></a>四十里，衣重半銖，過其上諸天人，所著衣應<a class="t" id="t0296b29"></a>其身。</p>
<p><a class="t-linehead" id="t-linehead0296b29"></a>「閻浮利天下人，壽百歲或長或短；俱耶<a class="t" id="t0296c01"></a>尼天下人，壽二百歲或長或短；弗于逮天下<a class="t" id="t0296c02"></a>人，壽三百歲或長或短；欝單曰天下人，皆<a class="t" id="t0296c03"></a>壽千歲，無中死者；龍及金翅鳥，壽一劫，亦有<a class="t" id="t0296c04"></a>中死者；阿須倫天下人，壽千歲，亦有中死<a class="t" id="t0296c05"></a>者；四王天上諸天人，壽天上五百歲，亦有中<a class="t" id="t0296c06"></a>死者；忉利天人，壽天上千歲，亦復有中夭<a class="t" id="t0296c07"></a>者；焰天上諸天人，壽天上二千歲，亦有中<a class="t" id="t0296c08"></a>夭者；兜率天上諸天人，壽天上四千歲，亦有<a class="t" id="t0296c09"></a>中夭者；樂無貢高諸天人，壽天上八千歲，亦<a class="t" id="t0296c10"></a>有中夭者；他化自轉天上諸天人，壽天上萬<a class="t" id="t0296c11"></a>六千歲，亦有中夭者；梵迦夷天上諸天人，壽<a class="t" id="t0296c12"></a>一劫，亦有中夭；阿波波天上諸天人，壽二<a class="t" id="t0296c13"></a>劫，亦有中夭者；首陀行天上諸天人，壽四劫，<a class="t" id="t0296c14"></a>亦有中夭者；遺呼鉢天上諸天人，壽天上八<a class="t" id="t0296c15"></a>劫，亦有中夭者；無想天人及餓鬼，壽天上七<a class="t" id="t0296c16"></a>劫，亦有中夭者；阿毘波天上諸天人，壽十<a class="t" id="t0296c17"></a>劫，亦有中夭者；阿答和天上諸天人，壽二十<a class="t" id="t0296c18"></a>劫，亦有中夭者；修陀旃天上諸天人，壽四十<a class="t" id="t0296c19"></a>劫，亦有中夭者；須陀旃尼天上諸天人，壽八<a class="t" id="t0296c20"></a>十劫，亦有中夭者；阿迦尼吒天上諸天人，<a class="t" id="t0296c21"></a>壽百劫，亦有中夭者；虛空知天上諸天人，<a class="t" id="t0296c22"></a>壽萬劫，亦有中夭者；識知天上諸天人，壽二<a class="t" id="t0296c23"></a>萬劫，亦有中夭者；阿竭若然天上諸天人，壽<a class="t" id="t0296c24"></a>四萬劫，亦有中夭者；無思想亦有思想天上<a class="t" id="t0296c25"></a>諸天人，壽八萬劫，無有夭者。」</p><a class="t" id="t0296c26"></a>
<p><a class="t-linehead" id="t-linehead0296c26"></a>佛言：「為人民，四種食以竪立身。何等為四？<a class="t" id="t0296c27"></a>一者見取食、二者溫食、三者意食、四者識食，<a class="t" id="t0296c28"></a>是為四種食。何等為所取食？閻浮利天下<a class="t" id="t0296c29"></a>人，食米飯<span class="gaiji">麨<!--gaiji,,1[麩-夫＋少],2&#x9EA8;,3--></span>麮肉魚，衣被澡浴，以是安隱食。<a class="t" id="t0297a01"></a>西方俱耶尼、東方弗于逮天下人，亦如是；<a class="t" id="t0297a02"></a>欝單曰天下人，食淨潔自然粳米，是為見取<a class="t" id="t0297a03"></a>食及澡浴；龍及金翅鳥食魚鱉，及食提米、提<a class="t" id="t0297a04"></a>歷大魚，是為取食及沐浴；阿須倫食自然食<a class="t" id="t0297a05"></a>及衣澡浴；四天王諸天，食自然食衣被及澡<a class="t" id="t0297a06"></a>浴；忉利諸天，亦食自然食衣被及澡浴；焰<a class="t" id="t0297a07"></a>天、兜率天、無貢高天、他化自轉天人，皆食自<a class="t" id="t0297a08"></a>然之食及衣被沐浴。從他化自轉天以上，用<a class="t" id="t0297a09"></a>禪好喜作食，以定意作食。何等人食溫食？卵<a class="t" id="t0297a10"></a>種之類食溫食，是為溫食也。何等為意念作<a class="t" id="t0297a11"></a>食者？其有意念肉食相，是為以意念作食。<a class="t" id="t0297a12"></a>何等為識食者？泥犁中人，及無想天人，以識，<a class="t" id="t0297a13"></a>作食，是為識食。是為四種食。為人民故，生以<a class="t" id="t0297a14"></a>竪立身命。</p>
<p><a class="t-linehead" id="t-linehead0297a14"></a>「閻浮利天下人，以金銀珍寶米穀<a class="t" id="t0297a15"></a>錢財生口，市買價販；俱耶尼天下人，以牛<a class="t" id="t0297a16"></a>馬米穀珠玉，作市販賣；弗于逮天下人，以金<a class="t" id="t0297a17"></a>銀珍寶米穀錢財生口，市買價販；欝單曰<a class="t" id="t0297a18"></a>天下人，無市買價財。諸天亦爾。</p>
<p><a class="t-linehead" id="t-linehead0297a18"></a>「閻浮利天<a class="t" id="t0297a19"></a>下，有男女婚姻之事；俱耶尼弗于逮天下人，<a class="t" id="t0297a20"></a>亦有男女婚姻之事，欝單曰天下人，無婚<a class="t" id="t0297a21"></a>姻之事，若男子起婬妷意，向女人時，相視<a class="t" id="t0297a22"></a>便度道去，男子在前，女人在後，有樹曲合如<a class="t" id="t0297a23"></a>交露；北方天下人，在其中止，男女各異處，便<a class="t" id="t0297a24"></a>共往至其樹下，若樹低蔭覆其人上，便共交<a class="t" id="t0297a25"></a>通，樹不覆人上者，不行交通之事，各自別去；<a class="t" id="t0297a26"></a>龍及金翅鳥，有男子女人婚姻之事；阿須倫<a class="t" id="t0297a27"></a>亦有男女婚姻之事。從是以上，無有婚姻之<a class="t" id="t0297a28"></a>事。閻浮利天下人，男女共居止交通；俱耶尼<a class="t" id="t0297a29"></a>弗于逮欝單曰天下人，男女行陰陽之事；龍<a class="t" id="t0297b01"></a>及金翅鳥，男女亦有陰陽之事；諸阿須倫男<a class="t" id="t0297b02"></a>女，亦行陰陽之事；四天王天上人男女，亦行<a class="t" id="t0297b03"></a>陰陽之事；忉利天上人男女，以風為陰陽之<a class="t" id="t0297b04"></a>事；焰天人男女，以相近成陰陽之事；兜率<a class="t" id="t0297b05"></a>天人男女，相牽手便成陰陽；無貢高天人男<a class="t" id="t0297b06"></a>女，相視便成陰陽；他化自轉天人，念婬欲便<a class="t" id="t0297b07"></a>成陰陽。從是以上離於欲。</p>
<p><a class="t-linehead" id="t-linehead0297b07"></a>「其有人身行惡、口<a class="t" id="t0297b08"></a>言惡、心念惡，從是人間命盡，墮泥犁中，受命<a class="t" id="t0297b09"></a>及得名色，得六入；有人身行惡口言惡心念<a class="t" id="t0297b10"></a>惡，從是人間命盡，墮畜生，受命及得名色，從<a class="t" id="t0297b11"></a>名色得六入；其有人身行惡口言惡心念惡，<a class="t" id="t0297b12"></a>從是人間命終，墮餓鬼中，受命得名色得六<a class="t" id="t0297b13"></a>入；其有人身行善口言善心念善命盡，便生<a class="t" id="t0297b14"></a>為人，受命得名色，從名色得六入；其有人身<a class="t" id="t0297b15"></a>行善口言善心念善，從是人間命盡，便生四<a class="t" id="t0297b16"></a>王天上，受命得名色，從名色得六入，譬如<a class="t" id="t0297b17"></a>閻浮利天下人小兒年一歲若一歲半人。始<a class="t" id="t0297b18"></a>生天上作天子，如是諸天憶如是我男女。適<a class="t" id="t0297b19"></a>生天上，便自知宿命：『我用何等因緣，得來生<a class="t" id="t0297b20"></a>此？』即自說：『我用三事實得生此。何等為三？一<a class="t" id="t0297b21"></a>者布施、二者持戒、三者棄惡，是為三。我天上<a class="t" id="t0297b22"></a>壽盡，當復還生世間，在人間亦復身行善口<a class="t" id="t0297b23"></a>言善心念善。終亡已後，當復還天上生。』天子<a class="t" id="t0297b24"></a>說是已便念欲得食，即自然滿寶器食在前——<a class="t" id="t0297b25"></a>福德少者，自然青飯食在前；福德中者，自然<a class="t" id="t0297b26"></a>赤飯食在前；福德上者，自然白飯食在前——天<a class="t" id="t0297b27"></a>人便取食之。時，於口中自消盡，譬酥若麻油<a class="t" id="t0297b28"></a>著火上即消滅，天人食時如是，於口中便自<a class="t" id="t0297b29"></a>消滅。渴時即自然滿寶器甘露漿在前——福德<a class="t" id="t0297c01"></a>少者，自然青色漿在前；福德中者，自然赤色<a class="t" id="t0297c02"></a>漿在前；福德上者，自然白色漿在前——便取飲<a class="t" id="t0297c03"></a>之，於口中自消滅。譬如酥麻油著火上即消<a class="t" id="t0297c04"></a>滅，如是天人飲漿時，便於其口中自消滅。飲<a class="t" id="t0297c05"></a>食竟已即長大，如四天王天上餘天人，便往<a class="t" id="t0297c06"></a>至浴池中，浴自娛樂。從浴池出，往至香樹下，<a class="t" id="t0297c07"></a>取種種香塗身，往至瓔珞樹下，樹自低，便取<a class="t" id="t0297c08"></a>樹幘瓔珞著之；復至衣服不息樹下，樹自低，<a class="t" id="t0297c09"></a>便取衣服不息著之；復至器果音樂樹下，樹<a class="t" id="t0297c10"></a>自低，便取器取果食之，清其汁飲之；復取音<a class="t" id="t0297c11"></a>樂皷之，自隨其歌舞，往入園觀舍宅，見無央<a class="t" id="t0297c12"></a>數百千玉女，作音樂歌舞相娛樂。觀東面玉<a class="t" id="t0297c13"></a>女，便忘西面玉女；觀西面玉女，便忘東面玉<a class="t" id="t0297c14"></a>女。天子便自念言：『我前世用何等因緣故，得<a class="t" id="t0297c15"></a>來生此間？』今時皆忘前世事，坐見玉女故，婬<a class="t" id="t0297c16"></a>亂失意。玉女名不念，所以名不念者，用男子<a class="t" id="t0297c17"></a>見失意故。</p>
<p><a class="t-linehead" id="t-linehead0297c17"></a>「其有人身行善、口言善、心念善，於<a class="t" id="t0297c18"></a>是人間命盡，生忉利天上時，譬如閻浮利天<a class="t" id="t0297c19"></a>下人二歲若三歲，身長大如是。諸天憶知，是<a class="t" id="t0297c20"></a>我男是我女。天子便自念宿命：『何以故得生<a class="t" id="t0297c21"></a>此？用布施、持戒、棄惡故。』欲得飲食時，便自然<a class="t" id="t0297c22"></a>滿金器在前，隨福德上中下，生白、赤、青在前，<a class="t" id="t0297c23"></a>便取飲食之，於口中自消盡。譬如持酥麻油<a class="t" id="t0297c24"></a>著火上即自消滅，天人飲食時如是。食已身<a class="t" id="t0297c25"></a>即長大，譬如忉利天人，便往至浴池中，洗浴<a class="t" id="t0297c26"></a>自娛樂。出往至香樹瓔珞衣被不息器果音<a class="t" id="t0297c27"></a>樂樹下，樹枝自低，即取香塗身，取瓔珞不息<a class="t" id="t0297c28"></a>衣被著之，取器食果，取音樂皷之歌舞。入園<a class="t" id="t0297c29"></a>觀舍宅，見無央數百千玉女，便忘前世因緣，<a class="t" id="t0298a01"></a>不能復念。</p>
<p><a class="t-linehead" id="t-linehead0298a01"></a>「其有人身行善、口言善、心念善，從<a class="t" id="t0298a02"></a>是人間命盡，便上生焰天上受命。適生時，<a class="t" id="t0298a03"></a>其身如閻浮利天下人三歲四歲，天子身自然<a class="t" id="t0298a04"></a>長大如是，亦復自念前世，布施、持戒、棄惡故，<a class="t" id="t0298a05"></a>得生天上。欲得飲食時，亦自然寶鉢滿在前，<a class="t" id="t0298a06"></a>便飲食，即口中消盡，譬如持酥麻油著火上<a class="t" id="t0298a07"></a>即消滅。食已入浴池洗浴，出至諸樹間，樹<a class="t" id="t0298a08"></a>枝自低，取其所有飲食，作音樂歌舞。入園觀<a class="t" id="t0298a09"></a>舍宅，見無央數百千玉女，其意擾亂，不復念<a class="t" id="t0298a10"></a>宿命之事。</p>
<p><a class="t-linehead" id="t-linehead0298a10"></a>「其有人身行善、口言善、心念善，從<a class="t" id="t0298a11"></a>是人間命盡，便上生兜率天上，適生身體長<a class="t" id="t0298a12"></a>大，如閻浮利天下人四歲五歲，亦自知前世<a class="t" id="t0298a13"></a>所作布施、持戒、棄惡，亦食自然之飲食，身即<a class="t" id="t0298a14"></a>長大，如餘天人。往至浴池，洗浴出到諸樹下，<a class="t" id="t0298a15"></a>各取所有，作妓樂歌舞，入園觀舍宅，見無央<a class="t" id="t0298a16"></a>數百千玉女，煩亂其意，不能復念宿命。</p>
<p><a class="t-linehead" id="t-linehead0298a16"></a>「其有<a class="t" id="t0298a17"></a>人身行善、口言善、心念善，命盡生無貢高天<a class="t" id="t0298a18"></a>上，適生身長大，如閻浮利天下人五六歲。若<a class="t" id="t0298a19"></a>生他化自轉天上，適言生身，如閻浮利天下<a class="t" id="t0298a20"></a>人六七歲，身即長大。自知宿命，布施持戒棄<a class="t" id="t0298a21"></a>惡。亦食自然飲食，入浴池洗浴，出至諸樹間，<a class="t" id="t0298a22"></a>樹枝自低，各取所有衣被瓔珞不息著之，取<a class="t" id="t0298a23"></a>器食果，作音樂歌舞，入園觀舍宅，見無央<a class="t" id="t0298a24"></a>數百千玉女，煩亂其意，不能復念宿命。」</p><a class="t" id="t0298a25"></a>
<p><a class="t-linehead" id="t-linehead0298a25"></a>佛言：「十五日有三齋。何等為三？齋月八日、十<a class="t" id="t0298a26"></a>四日、十五日，是為三。云何為月八日齋？月八<a class="t" id="t0298a27"></a>日齋時，四王告使者言：『往案行四天下，觀視<a class="t" id="t0298a28"></a>萬民。知世間有孝順父母者不？有承事沙門<a class="t" id="t0298a29"></a>婆羅門道人者不？有敬長老者不？有齋戒守<a class="t" id="t0298b01"></a>道者不？有布施者不？有信今世後世者不？』使<a class="t" id="t0298b02"></a>者受教，四布案行天下，還具白言：『多有不孝<a class="t" id="t0298b03"></a>父母，不敬事沙門婆羅門道人長老，不齋戒<a class="t" id="t0298b04"></a>布施。』四天王聞之，即不歡喜，說言：『今我聞惡<a class="t" id="t0298b05"></a>語，是為減損諸天，增益阿須倫種。』若多有孝<a class="t" id="t0298b06"></a>順父母沙門婆羅門道人長老者，多有齋戒<a class="t" id="t0298b07"></a>布施，信今世後世者，具白之。四天王聞之，即<a class="t" id="t0298b08"></a>大歡喜，說言：『我今聞善言，用人多有作善者，<a class="t" id="t0298b09"></a>增益諸天，減損阿須倫種。』是為月八日齋。十<a class="t" id="t0298b10"></a>四日齋云何？十四日齋時，四天王自告太子，<a class="t" id="t0298b11"></a>四布案行天下，觀視萬民。還具白意言多有<a class="t" id="t0298b12"></a>作惡者。四天王聞，則不歡喜，說言：『人多有惡<a class="t" id="t0298b13"></a>者，減損諸天，增益阿須倫種。』得善多者，四天<a class="t" id="t0298b14"></a>王則喜，言：『增益諸天，減損阿須倫種。』是為十<a class="t" id="t0298b15"></a>四日齋法。云何為十五日齋？十五日齋時，四<a class="t" id="t0298b16"></a>天王躬身自下，四布案行天下，觀視百姓寧<a class="t" id="t0298b17"></a>有孝順父母沙門道人？敬長老，齋戒布施，信<a class="t" id="t0298b18"></a>今世後世者不？多有不能者，即時四天王，入<a class="t" id="t0298b19"></a>善等正天中，白天帝釋言：『世間多有不孝父<a class="t" id="t0298b20"></a>母沙門道人，多不敬長老齋戒布施，不信今<a class="t" id="t0298b21"></a>世後世者。』天帝釋聞已言：『我為聞惡，坐其不<a class="t" id="t0298b22"></a>作善故，減損諸天，增益阿須倫種。』作善多者，<a class="t" id="t0298b23"></a>四天王入為善等正天，具白天帝釋及忉<a class="t" id="t0298b24"></a>利天人。忉利天帝釋，則大歡喜言：『我今以<a class="t" id="t0298b25"></a>聞善語，用世間人作善多故，增益諸天，減損<a class="t" id="t0298b26"></a>阿須倫。』是為月十五日齋時。是為十五日三<a class="t" id="t0298b27"></a>齋。」</p><a class="t" id="t0298b28"></a>
<p><a class="t-linehead" id="t-linehead0298b28"></a>佛告比丘言：「若有異道人，問言：『一切男子女<a class="t" id="t0298b29"></a>人，初生時有隨後護之不？』若異道人問是者，<a class="t" id="t0298c01"></a>汝曹當報言：『街巷市里，一切屠殺處塚間，皆<a class="t" id="t0298c02"></a>有非人，無空缺處。』其非人名，隨報郡國縣<a class="t" id="t0298c03"></a>邑丘墟名，如江河山川所有名，非人亦作是<a class="t" id="t0298c04"></a>名。如人所作名護，非人亦作是名。其有樹高<a class="t" id="t0298c05"></a>七尺，圍一尺者，上悉有神。其有人於是人間，<a class="t" id="t0298c06"></a>身行惡口言惡心念惡，作十惡者千人百人，<a class="t" id="t0298c07"></a>一神護之。譬如百群牛羊，若千牛羊群，一人<a class="t" id="t0298c08"></a>牧護之。」</p>
<p><a class="t-linehead" id="t-linehead0298c08"></a>佛言：「如是，其有人身口言惡心意念<a class="t" id="t0298c09"></a>惡者，百人千人，有一神護耳。其有人於此人<a class="t" id="t0298c10"></a>間，身行善口言善心念善，奉十善事者，是法<a class="t" id="t0298c11"></a>人正見不轉人等一人，常有百若千非人護之。<a class="t" id="t0298c12"></a>譬如王君大臣一人，常有百若千人在傍<a class="t" id="t0298c13"></a>護之。」</p>
<p><a class="t-linehead" id="t-linehead0298c13"></a>佛言：「如是，其有人身口意行善，奉十善<a class="t" id="t0298c14"></a>事者，是尊法正見之人等一人，常有百若千<a class="t" id="t0298c15"></a>非人在後護之。是謂為男子女人，常有非人<a class="t" id="t0298c16"></a>護之。</p>
<p><a class="t-linehead" id="t-linehead0298c16"></a>「有三事，閻浮利天下人，勝俱耶尼天下<a class="t" id="t0298c17"></a>人。何等為三？一者意勇猛，在因緣地。二者此<a class="t" id="t0298c18"></a>間人，意勇猛修梵行。三者此間人意勇猛趣<a class="t" id="t0298c19"></a>佛，是為三。有三事，俱耶尼天下人，勝閻浮利<a class="t" id="t0298c20"></a>天下人。何等為三？牛、羊、珠玉多，是為三，勝閻<a class="t" id="t0298c21"></a>浮利天下人。</p>
<p><a class="t-linehead" id="t-linehead0298c21"></a>「閻浮利天下人，有三事勝弗于<a class="t" id="t0298c22"></a>逮天下人。何等為三？一者此間人意勇猛在<a class="t" id="t0298c23"></a>因緣地、二者此間人勇猛意修梵行、三者此<a class="t" id="t0298c24"></a>間人有勇猛意趣佛，是為三。弗于逮天下人，<a class="t" id="t0298c25"></a>有三事勝閻浮利天下。何等為三？一者其地<a class="t" id="t0298c26"></a>極廣、二者其地極大、三者其處極富，是為三，<a class="t" id="t0298c27"></a>勝閻浮利天下人。</p>
<p><a class="t-linehead" id="t-linehead0298c27"></a>「閻浮利天下人，有三事勝<a class="t" id="t0298c28"></a>欝單曰天下人。何等為三？一者意勇猛在住，<a class="t" id="t0298c29"></a>二者意勇猛修梵行，三者有勇猛意趣佛，是<a class="t" id="t0299a01"></a>為三。欝單曰天下人，有三事勝閻浮利天下<a class="t" id="t0299a02"></a>人。何等為三？一者無所繫屬、二者不畜奴婢<a class="t" id="t0299a03"></a>婦子、三者壽千歲無所缺減，是為三。</p>
<p><a class="t-linehead" id="t-linehead0299a03"></a>「閻浮利<a class="t" id="t0299a04"></a>天下人，有三事勝阿須倫。何等為三？一者意<a class="t" id="t0299a05"></a>勇猛在住、二者意精進修梵行、三者有勇猛<a class="t" id="t0299a06"></a>意趣佛，是為三。諸阿須倫，有三事勝閻浮利<a class="t" id="t0299a07"></a>人。何等為三？一者壽命長、二者得久在、三者<a class="t" id="t0299a08"></a>多安隱，是為三。</p>
<p><a class="t-linehead" id="t-linehead0299a08"></a>「閻浮利人，有三事勝四天王<a class="t" id="t0299a09"></a>天上人。何等為三？一者意勇猛在住、二者意<a class="t" id="t0299a10"></a>勇猛修梵行、三者有勇猛意趣佛，是為三。四<a class="t" id="t0299a11"></a>天王天上人，有三事勝閻浮利天下人。何等<a class="t" id="t0299a12"></a>為三？一者長壽、二者得久在、三者多安隱，是<a class="t" id="t0299a13"></a>為三。</p>
<p><a class="t-linehead" id="t-linehead0299a13"></a>「閻浮利人，有三事勝忉利天人，焰天、<a class="t" id="t0299a14"></a>兜率天、無貢高天、他化自轉天人。何等為<a class="t" id="t0299a15"></a>三？一者意勇猛在住、二者意勇猛修梵行、三者<a class="t" id="t0299a16"></a>有勇猛意趣佛，是為三。忉利天、焰天、兜率<a class="t" id="t0299a17"></a>天、尼摩羅<span class="corr" title="[大&gt;天] cf.【麗】">天</span>、婆羅尼蜜利耶起致天，有三<a class="t" id="t0299a18"></a>事勝閻浮利人。何等為三？一者壽命長、二者<a class="t" id="t0299a19"></a>得久在、三者多安隱，是為三。</p>
<p><a class="t-linehead" id="t-linehead0299a19"></a>「欲界人有十二<a class="t" id="t0299a20"></a>種。何等為十二？一者泥犁、二者禽獸、三者<a class="t" id="t0299a21"></a><span class="corr" title="[薛&gt;薜]">薜</span>荔、四者世間人、五者阿須倫、六者四天<a class="t" id="t0299a22"></a>王、七者忉利天、八者焰天、九者兜率天、十<a class="t" id="t0299a23"></a>者無貢高天、十一者他化自轉天、十二者魔<a class="t" id="t0299a24"></a>天，是為十二種人為欲界。色行天有十八。何<a class="t" id="t0299a25"></a>等為十八？一者梵加夷天、梵不數樓天、梵<a class="t" id="t0299a26"></a>波利沙天、大梵天、阿維比天、波利答天、阿波<a class="t" id="t0299a27"></a>羅那天、波利多首天、阿波羅天、摩首天、阿披<a class="t" id="t0299a28"></a>波羅天、維阿天、波利多維天、阿波摩維呵<a class="t" id="t0299a29"></a>天、維呵天、維阿鉢天、阿答和天、善見天、<a class="t" id="t0299b01"></a>色天、阿迦尼吒天，是為十八色行天。無色<a class="t" id="t0299b02"></a>行天有四。何等為四？一者虛空智天、二者識<a class="t" id="t0299b03"></a>智天、三者阿竭然<span class="corr" title="[大&gt;天]">天</span>、四者無思想亦有思想<a class="t" id="t0299b04"></a>天，是為四無色天。」</p>
<p><a class="t-linehead" id="t-linehead0299b04"></a>佛告諸比丘言：「昔者持地<a class="t" id="t0299b05"></a>大天神，發起是惡見，言：『但有地，無有水，亦無<a class="t" id="t0299b06"></a>有火、無有風。』」</p><a class="t" id="t0299b07"></a>
<p><a class="t-linehead" id="t-linehead0299b07"></a>佛言：「我爾時往至持地大神所，告持地天神<a class="t" id="t0299b08"></a>言：『汝為實發起是惡見，言地無有水火風不？』<a class="t" id="t0299b09"></a>天言：『唯然！世尊。』」佛言：「天！莫說地無水火風。<a class="t" id="t0299b10"></a>所以者何？地有水火風，地里數最深。」佛言：「我<a class="t" id="t0299b11"></a>能知持地大神發起惡見，我便以法勸助，令<a class="t" id="t0299b12"></a>意開解歡喜，即立遠塵離垢諸法法眼生。譬<a class="t" id="t0299b13"></a>如白繒淨好持著染中，則受染色好。」</p>
<p><a class="t-linehead" id="t-linehead0299b13"></a>佛言：「如<a class="t" id="t0299b14"></a>是，持地大神立遠塵離垢諸法法眼生。爾時，<a class="t" id="t0299b15"></a>持地大神，見在得法，行斷狐疑，白佛言：『我<a class="t" id="t0299b16"></a>從今已往盡形壽，歸命佛、歸命法、歸命比丘<a class="t" id="t0299b17"></a>僧，受持優婆夷戒，常有慈心於人及蜎蜚蠕<a class="t" id="t0299b18"></a>動之類也。』」</p>
<p><a class="t-linehead" id="t-linehead0299b18"></a>佛告比丘：「昔者持水大神，發是惡<a class="t" id="t0299b19"></a>見，言：『但有水，無有地，亦無火風。』我爾時往<a class="t" id="t0299b20"></a>至持水大神所，問持水大神言：『汝實為發起<a class="t" id="t0299b21"></a>惡見，言但有水無有地火風耶？』神言：『唯然！世<a class="t" id="t0299b22"></a>尊。』佛言：『大神莫得說是語。所以者何？有水亦<a class="t" id="t0299b23"></a>有火地風，但水里數大深。』水神即棄捐惡見，<a class="t" id="t0299b24"></a>我但以法勸助，令意開解歡喜，即立遠塵離<a class="t" id="t0299b25"></a>垢諸法法眼生。譬如白繒淨好持著染中便<a class="t" id="t0299b26"></a>受好色，持水大神亦如是。現在得法，行無有<a class="t" id="t0299b27"></a>狐疑，即白佛言：『我從今已往盡形壽，歸命佛<a class="t" id="t0299b28"></a>歸命法，歸命比丘僧，受戒，常慈心於人及蜎<a class="t" id="t0299b29"></a>蜚蠕動之類。』」</p><a class="t" id="t0299c01"></a>
<p><a class="t-linehead" id="t-linehead0299c01"></a>佛告比丘：「昔者持火大神，發是惡見，言：『從火，<a class="t" id="t0299c02"></a>無有地水風。』我爾時往至持火大神所，問言：<a class="t" id="t0299c03"></a>『汝實為發是惡見，言從火無地水風不？』火神<a class="t" id="t0299c04"></a>言：『唯然！世尊。』」</p>
<p><a class="t-linehead" id="t-linehead0299c04"></a>佛言：「『天神，莫得說是語。所以<a class="t" id="t0299c05"></a>者何？有火亦有地水風。』爾時，持火大神即棄<a class="t" id="t0299c06"></a>捐惡見，我便以法勸助，令意開解歡喜，即立<a class="t" id="t0299c07"></a>遠塵離垢諸法法眼生。譬如白繒淨好持著<a class="t" id="t0299c08"></a>染中即受好色，持火大神亦如是，現在得法，<a class="t" id="t0299c09"></a>行無有狐疑，白佛言：『我從今已往盡形壽，<a class="t" id="t0299c10"></a>歸命佛歸命法歸命比丘僧，受持戒，作優婆<a class="t" id="t0299c11"></a>夷，常有慈心於人及蜎蜚蠕動之類。』」</p>
<p><a class="t-linehead" id="t-linehead0299c11"></a>佛告比<a class="t" id="t0299c12"></a>丘：「昔者持風大神，發是惡見，言：『從風，無地水<a class="t" id="t0299c13"></a>火。』我爾時往至持風大神所，問之言：『汝實發<a class="t" id="t0299c14"></a>是惡見，言從風無地水火耶？』風神言：『世尊唯<a class="t" id="t0299c15"></a>然！』佛言：『莫得說是語。所以者何？有風亦有地<a class="t" id="t0299c16"></a>水火，但風里數大深。』爾時，持風大神便棄<a class="t" id="t0299c17"></a>捐惡見。」</p>
<p><a class="t-linehead" id="t-linehead0299c17"></a>佛言：「我以法勸助，令意開解歡喜，即<a class="t" id="t0299c18"></a>立遠塵離垢諸法法眼生。譬如白<span class="corr" title="[繪&gt;繒]">繒</span>淨好持<a class="t" id="t0299c19"></a>著染中即受好色，持風大神亦如是。現在<a class="t" id="t0299c20"></a>得法，行無狐疑，便白佛言：『我從今已往盡形<a class="t" id="t0299c21"></a>壽，歸命佛歸命法歸命比丘僧，受戒作優婆<a class="t" id="t0299c22"></a>夷，常有慈心於人及蜎蜚蠕動之類。』」</p>
<p><a class="t-linehead" id="t-linehead0299c22"></a>佛告<a class="t" id="t0299c23"></a>比丘言：「雲有四色。何等為四？一者有青色、<a class="t" id="t0299c24"></a>二者有赤色、三者有黃白色、四者有黑色。其<a class="t" id="t0299c25"></a>有青色雲者，中有水界大多；其有赤色雲者，<a class="t" id="t0299c26"></a>中有火界大多；其有黃白色雲者，中有地界<a class="t" id="t0299c27"></a>大多；其有黑色雲者，有風界大多。</p>
<p><a class="t-linehead" id="t-linehead0299c27"></a>「雷電有<a class="t" id="t0299c28"></a>四品。何等為四？一者東方電，名百主。二者南<a class="t" id="t0299c29"></a>方電，名身味。三者西方電，名阿竭羅。四者北<a class="t" id="t0300a01"></a>方電，名阿祝藍。何以故於虛空有電出聲？有<a class="t" id="t0300a02"></a>時身味電與阿祝藍合諍鬪，用是故虛空中<a class="t" id="t0300a03"></a>出聲。或身味電與百主電共鬪諍，是故雲中<a class="t" id="t0300a04"></a>出聲。有時阿祝藍電與身味電共諍鬪時，<a class="t" id="t0300a05"></a>是故虛空中出聲。何以故虛空雲中出聲？有<a class="t" id="t0300a06"></a>時地種與水種共諍鬪、地種與火種共諍鬪、<a class="t" id="t0300a07"></a>地種與風種共諍鬪，譬如山山相搏却住。」</p>
<p><a class="t-linehead" id="t-linehead0300a07"></a>佛<a class="t" id="t0300a08"></a>言：「如是地種與水火風種共諍鬪，是故虛空<a class="t" id="t0300a09"></a>中出聲，此事却雨。復有五事失雨，何等為<a class="t" id="t0300a10"></a>五？一者於是天雲起雷出電現應，人謂當天<a class="t" id="t0300a11"></a>雨，有時風種大起，吹至遠山間墾澤處雨，是<a class="t" id="t0300a12"></a>為一事失雨。復次，天雲起雷出電現應，人<a class="t" id="t0300a13"></a>謂天當雨，有時火種起焦燒雨水，是為二事<a class="t" id="t0300a14"></a>失雨。復次，天雲起雷出電現應，人謂天當<a class="t" id="t0300a15"></a>雨，有時阿須倫王，便兩手取雨水著大海中，<a class="t" id="t0300a16"></a>是為三事失雨。復次，天雲起雷出電現應，人<a class="t" id="t0300a17"></a>謂當雨，時雨師反婬亂，是故天雨不數時<a class="t" id="t0300a18"></a>節，是為四事失雨。復次，國君行非法、奉癡法、<a class="t" id="t0300a19"></a>多瞋恚惡，天雨便不時節，是為五事失雨。」</p><a class="t" id="t0300a20"></a>
<p class="endsutta"><span class="t-juanname">大樓炭經卷第四</span></p>　<a class="t" id="t0300a21"></a><a class="t" id="t0300a22"></a><a class="t" id="t0300a23"></a>
<p class="suttainfo"><span class="t-juanname">大樓炭經卷第五</span><br><a class="t" id="t0300a24"></a><a class="t" id="t0300a25"></a>
<span class="t-byline">西晉沙門法立共法炬譯</span></p><a class="t" id="t0300a26"></a><h2>戰鬪品第十</h2><a class="t" id="t0300a27"></a>
<p><a class="t-linehead" id="t-linehead0300a27"></a>佛告比丘：「昔者諸天，欲與阿須倫共戲戰<a class="t" id="t0300a28"></a>鬪，諸天便在一面住舍營。時，天帝釋告忉利<a class="t" id="t0300a29"></a>諸天言：『若使我諸天得勝、阿須倫壞者，當以<a class="t" id="t0300b01"></a>五繫，縛維摩質阿須倫。』天帝釋勅諸樂天等，<a class="t" id="t0300b02"></a>忉利天即受天帝教。爾時，維摩質阿須倫<a class="t" id="t0300b03"></a>亦復告諸阿須倫言：『若使諸阿須倫得勝、<a class="t" id="t0300b04"></a>諸天壞者，便當取天帝釋，以五繫縛之。』諸<a class="t" id="t0300b05"></a>阿須倫受教。爾時，天與阿須倫共戰鬪，<a class="t" id="t0300b06"></a>諸天便得勝，忉利天便取維摩質阿須倫，<a class="t" id="t0300b07"></a>以五繫縛，將至善等天，以見天帝釋。若維<a class="t" id="t0300b08"></a>摩質阿須倫念言：『我樂在天上。』者，便自見<a class="t" id="t0300b09"></a>繫縛已解，自然天五樂在前。若維摩質阿須<a class="t" id="t0300b10"></a>倫，自念欲還，便自還五繫縛，失天五樂。」</p>
<p><a class="t-linehead" id="t-linehead0300b10"></a>佛<a class="t" id="t0300b11"></a>告諸比丘：「阿須倫所被繫縛，如是魔所繫縛<a class="t" id="t0300b12"></a>復劇。若是念為魔所縛，不念為魔所解。有<a class="t" id="t0300b13"></a>我念有吾有我為著，無有我是亦為著，有色<a class="t" id="t0300b14"></a>是亦為著，無有色是亦為著，亦不有色亦不<a class="t" id="t0300b15"></a>無色是亦有著，有想者是亦為著，無想者<a class="t" id="t0300b16"></a>是亦為著，亦不有想亦不無想是亦為著，疫<a class="t" id="t0300b17"></a>病是為著瘡、是為著痛。賢者弟子，聞是著病、<a class="t" id="t0300b18"></a>著瘡、著痛，樂無所著行是我者是為著，是為<a class="t" id="t0300b19"></a>不專一為亂、是為展轉有我、是為著無有我，<a class="t" id="t0300b20"></a>是亦為著。有色是為著，無色是為著，亦不有<a class="t" id="t0300b21"></a>色亦不無色是亦為著，有想是為著，無想是<a class="t" id="t0300b22"></a>為著，亦不有想亦不無想是亦為著，著病瘡<a class="t" id="t0300b23"></a>痛。賢者弟子，聞是著病瘡痛，便樂無所著行。」</p><a class="t" id="t0300b24"></a>
<p><a class="t-linehead" id="t-linehead0300b24"></a>佛告比丘：「昔者阿須倫與天戰鬪，釋提桓因<a class="t" id="t0300b25"></a>告忉利諸天：『若諸天得勝，便當五繫縛維摩<a class="t" id="t0300b26"></a>質阿須倫。』諸天即受教。爾時，維摩質便復<a class="t" id="t0300b27"></a>告諸阿須倫：『若我曹得勝者，便當共取天帝<a class="t" id="t0300b28"></a>釋，五繫縛之。』便共戰鬪。諸天便得勝，則取維<a class="t" id="t0300b29"></a>摩質阿須倫，五繫縛之，將至善等天等以<a class="t" id="t0300c01"></a>見天帝釋。維摩質阿須倫，行來善等天，等<a class="t" id="t0300c02"></a>所見者，便罵詈惡口。爾時侍者，於天帝釋前，<a class="t" id="t0300c03"></a>便說偈言：</p><a class="t" id="t0300c04"></a><blockquote class="gatha">
<p>「『天帝釋為恐耶？　　無有力而寂寞？<a class="t" id="t0300c05"></a><br>
　目前聞維摩質，　　口所出麤惡語。』</p>
</blockquote><a class="t" id="t0300c06"></a>
<p><a class="t-linehead" id="t-linehead0300c06"></a>「爾時，天帝釋報侍者說偈言：</p><a class="t" id="t0300c07"></a><blockquote class="gatha">
<p>「『我不用恐故寂，　　力不少於維摩。<a class="t" id="t0300c08"></a><br>
　云何人智慧者，　　寧當與愚癡諍？』</p>
</blockquote><a class="t" id="t0300c09"></a>
<p><a class="t-linehead" id="t-linehead0300c09"></a>「爾時，侍者於天帝釋前，說偈言：</p><a class="t" id="t0300c10"></a><blockquote class="gatha">
<p>「『若愚癡來鬪時，　　不當應忍此事，<a class="t" id="t0300c11"></a><br>
　於彼當以撾杖，　　便撾擊是愚癡。』</p>
</blockquote><a class="t" id="t0300c12"></a>
<p><a class="t-linehead" id="t-linehead0300c12"></a>「爾時，天帝釋報侍者說偈言：</p><a class="t" id="t0300c13"></a><blockquote class="gatha">
<p>「『我已為了知是，　　不當與愚癡語，<a class="t" id="t0300c14"></a><br>
　若愚者有瞋恚，　　智慧者不欲諍。』</p>
</blockquote><a class="t" id="t0300c15"></a>
<p><a class="t-linehead" id="t-linehead0300c15"></a>「爾時，侍者於天帝釋前，說偈言：</p><a class="t" id="t0300c16"></a><blockquote class="gatha">
<p>「『當知是如是寂，　　天帝釋當見因，<a class="t" id="t0300c17"></a><br>
　用愚癡謂智為，　　以恐畏故寂寞。<a class="t" id="t0300c18"></a><br>
　其愚癡自謂為，　　用恐畏故默聲，<a class="t" id="t0300c19"></a><br>
　用是故復來鬪，　　王恐捨如牛走。』</p>
</blockquote><a class="t" id="t0300c20"></a>
<p><a class="t-linehead" id="t-linehead0300c20"></a>「爾時，釋提桓因報侍者說偈言：</p><a class="t" id="t0300c21"></a><blockquote class="gatha">
<p>「『念來嬈輕易我，　　謂為恐故默然，<a class="t" id="t0300c22"></a><br>
　身之利第一義，　　無有與忍辱等。<a class="t" id="t0300c23"></a><br>
　其是者弊惡人，　　身有起瞋恚意，<a class="t" id="t0300c24"></a><br>
　不當發瞋恚向，　　瞋恚者便共諍。』</p>
</blockquote><a class="t" id="t0300c25"></a>
<p><a class="t-linehead" id="t-linehead0300c25"></a>「爾時，釋提桓因重復報侍者，說偈言：</p><a class="t" id="t0300c26"></a><blockquote class="gatha">
<p>「『所作有二因緣，　　為身故及他人，<a class="t" id="t0300c27"></a><br>
　若有起諍鬪者，　　智慧者不與鬪。<a class="t" id="t0300c28"></a><br>
　若有作是二事，　　為己身及他人，<a class="t" id="t0300c29"></a><br>
　人謂是為愚癡，　　用不解於法故。<a class="t" id="t0301a01"></a><br>
　無力者謂有力，　　其有力癡強者，<a class="t" id="t0301a02"></a><br>
　行法者其筋力，　　無有能降伏者。<a class="t" id="t0301a03"></a><br>
　其有是筋力者，　　於劣人其寂寞，<a class="t" id="t0301a04"></a><br>
　我知忍為最上，　　涕忍辱於劣人。』」</p>
</blockquote><a class="t" id="t0301a05"></a>
<p><a class="t-linehead" id="t-linehead0301a05"></a>佛告比丘：「欲知爾時天帝釋，是我身。我忍辱<a class="t" id="t0301a06"></a>如是，我今亦復忍辱。」</p>
<p><a class="t-linehead" id="t-linehead0301a06"></a>佛語比丘：「昔者阿須<a class="t" id="t0301a07"></a>倫，與天共鬪得勝，諸天即壞，天帝釋便坐<a class="t" id="t0301a08"></a>千馬車走還。見<span class="corr" title="[腅&gt;睒] cf.【麗】">睒</span>披大樹上有鳥，諸巢<a class="t" id="t0301a09"></a>中有二卵，便自說偈言：</p><a class="t" id="t0301a10"></a><blockquote class="gatha">
<p>「『語御者鳥睒披，　　迴馬車當避去，<a class="t" id="t0301a11"></a><br>
　寧阿須破壞我，　　莫令壞是兩卵。』</p>
</blockquote><a class="t" id="t0301a12"></a>
<p><a class="t-linehead" id="t-linehead0301a12"></a>「御者即受天帝釋教，迴千疋馬車避去。諸阿<a class="t" id="t0301a13"></a>須倫見天帝釋千疋馬車迴還，便言：『欲來與<a class="t" id="t0301a14"></a>我戰鬪。』以阿須倫即恐怖忙走，諸天即得<a class="t" id="t0301a15"></a>勝。」</p>
<p><a class="t-linehead" id="t-linehead0301a15"></a>佛告比丘：「欲知爾時天帝釋不？則我身<a class="t" id="t0301a16"></a>是。我爾時以慈心，念一切人民及蜎蜚蠕<a class="t" id="t0301a17"></a>動之類亦如是。」</p><a class="t" id="t0301a18"></a>
<p><a class="t-linehead" id="t-linehead0301a18"></a>佛告比丘：「昔者諸天，與阿須倫共戰鬪，諸<a class="t" id="t0301a19"></a>天得勝，阿須倫壞。爾時，天帝釋甚歡喜，還<a class="t" id="t0301a20"></a>造起大講堂，名為勝。何以故名為勝？勝諸阿<a class="t" id="t0301a21"></a>須倫故。作百重欄楯，一一欄楯間，各作七<a class="t" id="t0301a22"></a>百交露。一一交露中，有七百玉女。一一玉女，<a class="t" id="t0301a23"></a>有七百侍者。爾時，天帝釋不復憂諸玉女衣<a class="t" id="t0301a24"></a>被飲食，各如前世所行，自然為生。起講堂千<a class="t" id="t0301a25"></a>世界中，講堂無與天帝釋講堂等者。阿須<a class="t" id="t0301a26"></a>倫王念言：『我威神乃尊，如是諸日月及忉利<a class="t" id="t0301a27"></a>天，於我上虛空中住還，我欲取日月之光明，<a class="t" id="t0301a28"></a>著耳中行至十方。』念是已，便瞋恚無所復隨<a class="t" id="t0301a29"></a>避。爾時，阿須倫王，念維摩質阿須倫。維摩<a class="t" id="t0301b01"></a>質阿須倫既知之，便著種種具莊，取種種<a class="t" id="t0301b02"></a>兵仗騎乘，無央數阿須倫百千俱，往至阿須<a class="t" id="t0301b03"></a>倫王所，在前住。爾時，阿須倫王復念舍摩<a class="t" id="t0301b04"></a>利阿須倫。舍摩利阿須倫即復知之，便著<a class="t" id="t0301b05"></a>種種具莊，取兵仗騎乘，與無央數百千阿須<a class="t" id="t0301b06"></a>倫，往至阿須倫王所，在前住。爾時，阿須<a class="t" id="t0301b07"></a>倫王復念滿由阿須倫、祇羅阿須倫，即知<a class="t" id="t0301b08"></a>之，便著種種具莊，取兵仗，與無央數百千<a class="t" id="t0301b09"></a>阿須倫俱，往至阿須倫王所，在前住。爾時，<a class="t" id="t0301b10"></a>阿須倫王自著種種具莊，取兵仗騎乘，與<a class="t" id="t0301b11"></a>無央數百千阿須倫王圍遶，從城出，往欲<a class="t" id="t0301b12"></a>與忉利天共戰鬪。爾時，難頭和難龍王，以身<a class="t" id="t0301b13"></a>繞須彌山七匝，而震動須彌山，以尾搏扇大<a class="t" id="t0301b14"></a>海，其水跳上至須彌山邊，三百三十六萬里，忉<a class="t" id="t0301b15"></a>利天即知阿須倫欲來與天戰鬪。爾時，海<a class="t" id="t0301b16"></a>中諸龍著種種具莊，取兵仗騎乘，皆往逆諸<a class="t" id="t0301b17"></a>阿須倫共鬪。若鬪得勝者，逐諸阿須倫入<a class="t" id="t0301b18"></a>其城郭。若諸龍壞不能勝者，便往至拘蹄鬼<a class="t" id="t0301b19"></a>神所，語諸拘蹄鬼神言：『諸阿須倫，欲與諸<a class="t" id="t0301b20"></a>天戰鬪，共去逆鬪來。』拘蹄諸鬼神聞諸龍語，<a class="t" id="t0301b21"></a>便著種種衣被具莊，取兵仗騎乘，共往逆阿<a class="t" id="t0301b22"></a>須倫便戰鬪。若能勝者，逐阿須倫至其<a class="t" id="t0301b23"></a>城郭。不能勝者，即往至持華鬼神所，語諸持<a class="t" id="t0301b24"></a>華鬼神言：『阿須倫欲與天共戰鬪，當俱往逆<a class="t" id="t0301b25"></a>逐之。』持華鬼神從龍及拘蹄鬼神聞是語，便<a class="t" id="t0301b26"></a>著種種具莊，取兵仗騎乘，共往逆與阿須倫<a class="t" id="t0301b27"></a>共戰鬪。若得勝者，便逐入其城郭。若不能勝<a class="t" id="t0301b28"></a>者，便往至蔡陀末鬼神所，語蔡陀末鬼神言：<a class="t" id="t0301b29"></a>『諸阿須倫，欲與諸天共鬪，當共往逆逐之。』<a class="t" id="t0301c01"></a>蔡陀末鬼神聞之，便著種種具莊，取兵仗騎<a class="t" id="t0301c02"></a>乘，共往逆阿須倫共戰鬪。得勝者，即逐阿<a class="t" id="t0301c03"></a>須倫至其城郭。不能勝者，便往至四天王<a class="t" id="t0301c04"></a>上，語四天王言：『諸阿須倫，欲與天戰鬪，當<a class="t" id="t0301c05"></a>共往逆戰鬪逐之。』諸天聞之。爾時，毘沙門大<a class="t" id="t0301c06"></a>天王念提頭賴天王。提頭賴天王即知之，<a class="t" id="t0301c07"></a>便著種種具莊，取兵仗騎乘，與無央數提陀<a class="t" id="t0301c08"></a>羅百千俱前後圍繞，往至毘沙門大天王所，<a class="t" id="t0301c09"></a>在前住。爾時，毘沙門天王，復念畢樓勒天<a class="t" id="t0301c10"></a>王。畢樓勒天王即知之，便著種種具莊取<a class="t" id="t0301c11"></a>兵仗騎乘，畢樓勒天王，與無央數諸天，又<a class="t" id="t0301c12"></a>與無央數百千俱，畢樓<span class="corr" title="[&gt;勒]">勒</span>天王，又與無央數<a class="t" id="t0301c13"></a>諸龍百千俱前後圍繞，往至毘沙門大天王<a class="t" id="t0301c14"></a>所，在前住。爾時，毘沙門天王，著種種具莊，取<a class="t" id="t0301c15"></a>兵仗騎乘，與無央數百千諸鬼神俱圍繞，及<a class="t" id="t0301c16"></a>諸天王往，與諸阿須倫共戰鬪。若能得勝者，<a class="t" id="t0301c17"></a>便逐諸阿須倫至其城郭。不得勝者，即往<a class="t" id="t0301c18"></a>至善等天等白天帝釋，及語忉利諸天言：『諸<a class="t" id="t0301c19"></a>阿須倫，欲與天戰鬪，當共往逆鬪逐之。』爾<a class="t" id="t0301c20"></a>時，天帝釋告諸天言：『往至須焰天子所、<a class="t" id="t0301c21"></a><span class="corr" title="[蔡&gt;]"></span>兜率天子所、尼摩羅天子所、波羅尼蜜天<a class="t" id="t0301c22"></a>子所言：「阿須倫欲與諸天共戰鬪，當共往<a class="t" id="t0301c23"></a>鬪逐之。」』波羅摩天子即受天帝釋教，往語上<a class="t" id="t0301c24"></a>四天如是。便各各著種種具莊，取兵杖騎<a class="t" id="t0301c25"></a>乘來下天，與無央數天人，焰天往須彌山<a class="t" id="t0302a01"></a>東脅護忉利天；兜率天人往與無央數天<a class="t" id="t0302a02"></a>人，在須彌山南脅住；尼摩羅天子，與無央<a class="t" id="t0302a03"></a>數諸天，住須彌山西脅，護忉利天故；波羅<a class="t" id="t0302a04"></a>尼天子與無央數諸天，往住須彌山北脅，<a class="t" id="t0302a05"></a>護忉利天故。</p><a class="t" id="t0302a06"></a>
<p><a class="t-linehead" id="t-linehead0302a06"></a>「爾時，天帝釋，念維縵諸鬼神。維縵諸鬼神<a class="t" id="t0302a07"></a>即知之，便著種種具莊，取兵仗騎乘，往至天<a class="t" id="t0302a08"></a>帝釋所，在前住。爾時，天帝釋念善住象王。善<a class="t" id="t0302a09"></a>住象王即知之，便著種種具莊，取兵仗騎乘，<a class="t" id="t0302a10"></a>往至天帝釋所，在前住。爾時，天帝釋復念諸<a class="t" id="t0302a11"></a>天王。諸天王即知之，便著種種具莊，取兵仗<a class="t" id="t0302a12"></a>騎乘，往至天帝釋所，在前住。爾時，天帝釋<a class="t" id="t0302a13"></a>復念忉利諸天。忉利諸天即知之，便著種<a class="t" id="t0302a14"></a>種具莊，取兵仗騎乘，往至天帝釋所，在前住。<a class="t" id="t0302a15"></a>爾時，天帝釋自著種種具莊，取兵仗騎乘，坐<a class="t" id="t0302a16"></a>善住象王脅上，與無央數百千諸天俱，前<a class="t" id="t0302a17"></a>後圍繞，出天宮，往至諸阿須倫所共戰鬪。刀<a class="t" id="t0302a18"></a>刃矛箭弓弩，以刺傷諸阿須倫身所，毒<a class="t" id="t0302a19"></a>痛不可言，以因緣故亦不死。諸阿須倫亦<a class="t" id="t0302a20"></a>如是，用七寶刀刃矛箭弓弩，以刺傷諸天身，<a class="t" id="t0302a21"></a>毒痛不可言，以因緣故亦不死。欲行天亦如<a class="t" id="t0302a22"></a>是，與諸阿須倫戰鬪，因欲藏故，欲因緣故<a class="t" id="t0302a23"></a>乃如是。」</p>
<h2>大樓炭經三小劫品第十一</h2><a class="t" id="t0302a24"></a>
<p><a class="t-linehead" id="t-linehead0302a24"></a>佛告比丘：「有三小劫。何等為三？一者刀劒劫、<a class="t" id="t0302a25"></a>二者穀貴劫、三者疫病劫，是為三小劫。刀<a class="t" id="t0302a26"></a>劒劫者，云何刀劒劫？時，人多非法，愚癡邪見<a class="t" id="t0302a27"></a>行十惡事。用人行是惡事故，諸所有美味，<a class="t" id="t0302a28"></a>酥麻油蜜石蜜，諸所有皆滅。諸有好衣，錦<a class="t" id="t0302a29"></a>白<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>皆滅盡。是天下地，山林谿谷崖岸自然<a class="t" id="t0302b01"></a>生，諸珠琉璃水精諸寶，皆沒地中，但有棘<a class="t" id="t0302b02"></a>岸。刀劒劫時，人民不孝順父母、不承事沙<a class="t" id="t0302b03"></a>門道人、不敬尊長，其惡名遍流行。」</p>
<p><a class="t-linehead" id="t-linehead0302b03"></a>佛言：「譬如<a class="t" id="t0302b04"></a>今世人，孝順父母、敬順事沙門道人、承用<a class="t" id="t0302b05"></a>長老言，其善名聞流布。如是刀劒劫時人民，<a class="t" id="t0302b06"></a>不孝順父母、不承事道人沙門、不敬長老，惡<a class="t" id="t0302b07"></a>名聞流布。刀劒劫時，都無有善，何況有行善<a class="t" id="t0302b08"></a>者耶？刀劒劫時，是天下人，無有賈貸者，諸<a class="t" id="t0302b09"></a>大樹木皆墮，地但有溝坑，高卑不平，有水<a class="t" id="t0302b10"></a>蕩波處崩岸，河水深在底，人民少，但懷恐怖，<a class="t" id="t0302b11"></a>衣毛為竪。刀劒劫時，人民相見但欲相賊害，<a class="t" id="t0302b12"></a>譬如野澤之中獦者見麋鹿，欲殺害之。如是<a class="t" id="t0302b13"></a>刀劒劫時，人民相見但欲相賊害，手捉取草<a class="t" id="t0302b14"></a>木瓦石，皆化為刀劒，展轉相殺。爾時人壽十<a class="t" id="t0302b15"></a>歲耳！中有<span class="gaiji">黠<!--gaiji,黠,1[烈-列＋（里＊吉）],2,3--></span>者智慧，走入山林谿谷深河<a class="t" id="t0302b16"></a>岸中藏匿，言：『無有能殺我者，我亦不殺人。』便<a class="t" id="t0302b17"></a>在彼食果蓏樹根。刀劒劫者，相殺七日乃<a class="t" id="t0302b18"></a>休。爾時人民死者皆墮泥犁中。所以者何？<a class="t" id="t0302b19"></a>彼刀劒劫時，人各各懷毒意相念惡，無善意<a class="t" id="t0302b20"></a>而死。刀劒劫時如是也。」</p><a class="t" id="t0302b21"></a>
<p><a class="t-linehead" id="t-linehead0302b21"></a>佛語比丘：「穀貴劫時云何？穀貴劫中時，人民<a class="t" id="t0302b22"></a>多非法，愚癡邪見嫉妬慳貪，守財不肯布施。<a class="t" id="t0302b23"></a>用是故，天雨不為時節。用天雨不時節故，人<a class="t" id="t0302b24"></a>民所耕種，枯死不生，但有枯莖，用是故穀<a class="t" id="t0302b25"></a>貴，人收掃畦中落穀，纔自活命。穀貴劫時<a class="t" id="t0302b26"></a>如是也。復次，穀貴劫時，人行掃街，市里均穀，<a class="t" id="t0302b27"></a>以自給活。復次，穀貴劫時，樹葉落入地，人<a class="t" id="t0302b28"></a>鑿地取樹葉，煑食之。穀貴劫時，人民困厄如<a class="t" id="t0302b29"></a>是也。穀貴劫時，飢餓死者多，歲死骸骨解散<a class="t" id="t0302c01"></a>在地，人皆飢餓，收取市里街道骸骨，煑用食<a class="t" id="t0302c02"></a>之，人民飢餓，乃如是也。穀貴劫時，人死者墮<a class="t" id="t0302c03"></a>餓鬼中。所以者何？穀貴劫時，人民相嫉妬慳<a class="t" id="t0302c04"></a>貪，是為穀貴劫也。」</p><a class="t" id="t0302c05"></a>
<p><a class="t-linehead" id="t-linehead0302c05"></a>佛語比丘：「疾病劫時云何？疾病劫時，人民奉<a class="t" id="t0302c06"></a>行經戒，正見離邪見，行十善事，用是故，爾時<a class="t" id="t0302c07"></a>他方世界諸鬼神，來嬈是諸人，撾捶諸人，<a class="t" id="t0302c08"></a>撓亂其意；此間鬼神婬亂，是故他方鬼神，<a class="t" id="t0302c09"></a>得來嬈諸人，撾捶撓亂其意。譬如王者，若大<a class="t" id="t0302c10"></a>臣勅兵使守護城門，此諸婬亂，若他國有<a class="t" id="t0302c11"></a>強賊來，鈔掠此郡國縣邑如是。疾病劫時人<a class="t" id="t0302c12"></a>民，奉行經戒，正見離邪見，奉十善事，他方鬼<a class="t" id="t0302c13"></a>神，來觸嬈人，撾捶撓亂其意。疾病劫時人，<a class="t" id="t0302c14"></a>死者皆生天上。所以者何？疾病劫時，人民<a class="t" id="t0302c15"></a>轉相勞問言：『云何？為安隱不？為差未？』是為疾<a class="t" id="t0302c16"></a>病劫時。是為三小劫也。」</p><a class="t" id="t0302c17"></a>
<h2>大樓炭經災變品第十二</h2><a class="t" id="t0302c18"></a>
<p><a class="t-linehead" id="t-linehead0302c18"></a>佛語比丘：「天地有三災變。何等為三？一者火<a class="t" id="t0302c19"></a>災變、二者水災變、三者風災變，是為三災變。<a class="t" id="t0302c20"></a>災變時人會三處。何等為三？遭火災變時，人<a class="t" id="t0302c21"></a>悉上第十五阿衛貨羅天上，聚會眾多；遭水<a class="t" id="t0302c22"></a>災變時，人悉上第十九首皮斤天上，聚會眾<a class="t" id="t0302c23"></a>多；遭風災變時，人悉上第二十三維呵天<a class="t" id="t0302c24"></a>上，聚會眾多。遭火災變時，天下人皆行非法，<a class="t" id="t0302c25"></a>邪見不見正，犯十惡事。用人民皆行非法，奉<a class="t" id="t0302c26"></a>邪見不見三行，行十惡事故，天雨不時節。<a class="t" id="t0302c27"></a>天不雨已後，是天下所有樹木草藥萬物，皆<a class="t" id="t0302c28"></a>枯死不復生。」</p>
<p><a class="t-linehead" id="t-linehead0302c28"></a>佛告比丘言：「是為非常、無堅固、<a class="t" id="t0302c29"></a>不得久，是為老極，故當創厭，至令一切度，自<a class="t" id="t0303a01"></a>求解脫矣。久久不可計，大亂風起，入大海三<a class="t" id="t0303a02"></a>百三十六萬里，取日大城郭，上須彌山邊百<a class="t" id="t0303a03"></a>六十八萬里，著本日道中。用是故，世間有兩<a class="t" id="t0303a04"></a>日出，日出之後，諸渠小河水，皆枯竭無有<a class="t" id="t0303a05"></a>水。」</p>
<p><a class="t-linehead" id="t-linehead0303a05"></a>佛言：「是為非常、無堅固、不得久，是為老極，<a class="t" id="t0303a06"></a>故當創厭，至得解脫自然之道。後時久久，不<a class="t" id="t0303a07"></a>可復計，大亂風起，吹彼大海水三百三十<a class="t" id="t0303a08"></a>六萬里，入取日大城郭，上須彌山王邊百六<a class="t" id="t0303a09"></a>十八萬里，著日城郭道中。用是故，世間有三<a class="t" id="t0303a10"></a>日出，諸有大河江流，邪遠、阿夷趣、摩醯、和<a class="t" id="t0303a11"></a>叉、信他、流江，皆枯盡無有餘也。」</p>
<p><a class="t-linehead" id="t-linehead0303a11"></a>佛語比丘：<a class="t" id="t0303a12"></a>「非常、無堅固乃如是，是為老極。故當創厭遠<a class="t" id="t0303a13"></a>之，至得解脫自然之道矣。後復久久不可計，<a class="t" id="t0303a14"></a>有大亂風起，吹海水，波三百三十六萬里，入<a class="t" id="t0303a15"></a>取日大城郭，出上須彌山王邊百六十八萬<a class="t" id="t0303a16"></a>里，著日道中。用是故，世間有四日出，諸流泉<a class="t" id="t0303a17"></a>大泉，及阿耨達池、紅蓮華池、青蓮華池、白<a class="t" id="t0303a18"></a>蓮華池、黃蓮華池、摩那街大池、那利大池，<a class="t" id="t0303a19"></a>皆枯盡無餘也。」</p>
<p><a class="t-linehead" id="t-linehead0303a19"></a>佛語比丘：「非常、無堅固乃如<a class="t" id="t0303a20"></a>是，不可得久，是為老極。故當創厭遠，至得<a class="t" id="t0303a21"></a>解脫自然之道矣。後復久久不可計，大亂風<a class="t" id="t0303a22"></a>起，吹大海水，波三百三十六萬里，入取日大<a class="t" id="t0303a23"></a>城郭，上須彌山王邊百六十八萬里，著日道<a class="t" id="t0303a24"></a>中。用是故，世間有五日出，大海水稍減，四千<a class="t" id="t0303a25"></a>里、八千里、萬二千里、至減二萬八千里。」</p>
<p><a class="t-linehead" id="t-linehead0303a25"></a>佛語<a class="t" id="t0303a26"></a>比丘：「非常、無堅固乃如是，不可得久，是為老<a class="t" id="t0303a27"></a>極。故當創厭遠，至得解脫自然之道矣。五日<a class="t" id="t0303a28"></a>出時，燋大海水，至餘有二萬八千里、萬八千<a class="t" id="t0303a29"></a>里、萬四千里、八千里、四千里。有時海水稍減，<a class="t" id="t0303b01"></a>餘有七樹六樹五樹四樹三樹二樹一樹後稍<a class="t" id="t0303b02"></a>減，餘有七人六人五人四人三人二人一人。<a class="t" id="t0303b03"></a>海水餘有沒一人，後稍減至人腰，稍至人膝，<a class="t" id="t0303b04"></a>後餘有少許水。譬如天雨牛蹄中水，後稍減<a class="t" id="t0303b05"></a>久久，大海水皆盡，不能濕人指。譬<span class="corr" title="[加&gt;如] cf.【麗】">如</span>脂膏<a class="t" id="t0303b06"></a>之汁著大火中即無烟矣。」</p>
<p><a class="t-linehead" id="t-linehead0303b06"></a>佛語比丘：「非常、無<a class="t" id="t0303b07"></a>堅固乃如是，故當創厭遠，至得解脫自然之<a class="t" id="t0303b08"></a>道矣。後復甚久久不可計，大亂風吹大海水，<a class="t" id="t0303b09"></a>波三百三十六萬里，入取日大城郭，上須彌<a class="t" id="t0303b10"></a>山王邊百六十八萬里，著日道中。用是故，世<a class="t" id="t0303b11"></a>間有六日出，四大天下及八萬城，大山及須<a class="t" id="t0303b12"></a>彌山王，皆燒炙出烟。譬如大陶家初然火出<a class="t" id="t0303b13"></a>烟狀。」</p>
<p><a class="t-linehead" id="t-linehead0303b13"></a>佛語比丘：「如是世間有六日出時，燒炙<a class="t" id="t0303b14"></a>四大天下及八萬城諸、大山須彌山王，皆烟<a class="t" id="t0303b15"></a>出。譬如脂膏濕著大火中即無烟矣。」</p>
<p><a class="t-linehead" id="t-linehead0303b15"></a>佛語比<a class="t" id="t0303b16"></a>丘：「非常、無堅固，故當創厭，求索解脫得自然<a class="t" id="t0303b17"></a>之道矣。後復甚久久，有大亂風起，吹大海<a class="t" id="t0303b18"></a>水，波三百三十六萬里，入取日大城郭，出上<a class="t" id="t0303b19"></a>須彌山王邊，著日道中。用是故，世間有七日<a class="t" id="t0303b20"></a>出，四大天下及八萬城，諸大山須彌山王<a class="t" id="t0303b21"></a>嶔峨動搖。譬如大鼎鑊熾其火，鑊沸踊躍，<a class="t" id="t0303b22"></a>七日出時如是也。四天下、忉利天、焰天、兜<a class="t" id="t0303b23"></a>率天、尼摩羅天、波羅尼蜜天、梵迦夷天宮，皆<a class="t" id="t0303b24"></a>嶔峨動搖也。風高諸天宮，上著阿衛貨羅<a class="t" id="t0303b25"></a>天。彼諸初生天子，見火皆恐怖，先生諸天<a class="t" id="t0303b26"></a>語初生天子：『汝莫怖恐，我昔更見燒時，火齊<a class="t" id="t0303b27"></a>此不過。』爾時，四大天下及八萬城諸大山及<a class="t" id="t0303b28"></a>須彌山，皆嶔峨動搖。須彌山王四千里一崩<a class="t" id="t0303b29"></a>墮，八千里、萬二千里、萬六千里、二萬四千里、<a class="t" id="t0303c01"></a>三萬八千里而崩墮。譬如脂膏濕著大火中，<a class="t" id="t0303c02"></a>即無烟亦無餘矣。」</p>
<p><a class="t-linehead" id="t-linehead0303c02"></a>佛語比丘：「所有非常、無堅<a class="t" id="t0303c03"></a>固乃如是，是為老極。故當創厭遠，至得解<a class="t" id="t0303c04"></a>脫自然之道。誰當信世間有七日出時？獨有<a class="t" id="t0303c05"></a>見者信之耳！誰當信四大天下及八萬城諸，<a class="t" id="t0303c06"></a>大山及須彌山王燒出烟？獨有見者信之耳！<a class="t" id="t0303c07"></a>誰當信四大天下及八萬城諸，大山及須彌山<a class="t" id="t0303c08"></a>王，嶔峨動搖？及四天王、忉利天、焰天、兜率<a class="t" id="t0303c09"></a>天、無貢高天、他化自轉天、梵迦夷天，皆嶔峨<a class="t" id="t0303c10"></a>動搖，風舉諸天宮，上十五阿衛貨羅天上者？<a class="t" id="t0303c11"></a>獨有見者信之耳！誰當信須彌山王盡破壞，<a class="t" id="t0303c12"></a>無復有燋山土處，諸泥犁一切皆破滅盡已，<a class="t" id="t0303c13"></a>後畜生禽獸皆復滅盡已，然後餓鬼皆復滅<a class="t" id="t0303c14"></a>盡已，後阿須倫皆復滅盡已，後人皆死盡，及<a class="t" id="t0303c15"></a>四王天、忉利天、焰天、兜率天、無貢高天、<a class="t" id="t0303c16"></a>他化自轉天、梵迦夷天人皆滅盡，是謂天地<a class="t" id="t0303c17"></a>燒，人皆會一處。然後甚大久久，有大雲起放<a class="t" id="t0303c18"></a>大雨，其渧大如車輪滿諸江海，稍稍聚水，<a class="t" id="t0303c19"></a>上至梵迦夷天，復至第十五光明聲天上。其<a class="t" id="t0303c20"></a>水四面有風形持之，第一風名住風，二者助<a class="t" id="t0303c21"></a>風，三者不動風，四者堅風，是為四。後久久<a class="t" id="t0303c22"></a>大復久，數千萬歲，水稍稍耗減無央數百千<a class="t" id="t0303c23"></a>由旬。有風名僧竭，周匝四面起吹，水稍稍<a class="t" id="t0303c24"></a>減，其上波起生厚沫，化作七寶交露。如是<a class="t" id="t0303c25"></a>轉上至第七天上，造作宮殿。後久久數千萬<a class="t" id="t0303c26"></a>歲，水稍稍耗減數百千由旬，數百千由<a class="t" id="t0303c27"></a>旬。亂風從四面起，吹撓水上生厚沫，化為七<a class="t" id="t0303c28"></a>寶，金銀琉璃水精車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙赤真珠，成為交<a class="t" id="t0303c29"></a>露。金風持造第六波羅尼和耶<span class="corr" title="[[＊]&gt;]"></span><span class="corr" title="[趣&gt;越]">越</span>天人所<a class="t" id="t0304a01"></a>居處。後久久甚遠，數千萬歲，水稍稍減；亂<a class="t" id="t0304a02"></a>風名蔡竭，從四面來，吹水上波起生厚沫，化<a class="t" id="t0304a03"></a>為七寶，金銀琉璃水精赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙，成<a class="t" id="t0304a04"></a>為交露舍；亂風持上第五天上，造作天人<a class="t" id="t0304a05"></a>宮殿竟。後久久數千萬歲，水下遂耗減；亂<a class="t" id="t0304a06"></a>風從四面來，吹水上波起生厚沫，化為七寶，<a class="t" id="t0304a07"></a>持上造作第四兜率天上、第三焰天，作宮殿。<a class="t" id="t0304a08"></a>後復久久數萬歲，水下稍稍耗減數千萬<a class="t" id="t0304a09"></a>由旬；亂風從四面來，吹水上波起生厚沫，化<a class="t" id="t0304a10"></a>為四寶，一者黃金，二者白銀，三者琉璃，四者<a class="t" id="t0304a11"></a>水精。亂風持以於世間天中央，造作須彌山<a class="t" id="t0304a12"></a>王，高三百三十六萬里，廣縱亦三百三十六<a class="t" id="t0304a13"></a>萬里，其東脅天白銀、南脅天青琉璃、西脅天<a class="t" id="t0304a14"></a>水精、北脅天黃金。復久久數千萬歲，水下<a class="t" id="t0304a15"></a>遂稍稍減數千萬由旬；亂風從四面來，吹<a class="t" id="t0304a16"></a>撓其水，上生厚沫，化為七寶，金銀琉璃水精<a class="t" id="t0304a17"></a>赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙，成交露；亂風持上須彌山<a class="t" id="t0304a18"></a>王上，造作第二忉利天宮殿竟。後復久久數<a class="t" id="t0304a19"></a>千萬歲，水下稍稍耗減，數千萬由旬；亂風<a class="t" id="t0304a20"></a>從四面來，吹撓其水上波起生厚沫，化為七<a class="t" id="t0304a21"></a>寶成交露；亂風持上須彌山王，百六十八萬<a class="t" id="t0304a22"></a>里中半，造作第一天上人宮殿竟。後復久久<a class="t" id="t0304a23"></a>數千萬歲，水下稍稍耗減；亂風從四面來，吹<a class="t" id="t0304a24"></a>撓其水上波起生厚沫，化為金剛；亂風於四<a class="t" id="t0304a25"></a>大天下，及八萬城外，造作山高六百八十萬<a class="t" id="t0304a26"></a>由旬凡合而四匝，名大鐵圍山。後復久久<a class="t" id="t0304a27"></a>數千萬歲，水下稍稍耗減；亂風從四面來，吹<a class="t" id="t0304a28"></a>撓其水上波起生厚沫，化為金剛；亂風復取<a class="t" id="t0304a29"></a>於四大天下，及八萬城外，凡匝四合，復造<a class="t" id="t0304b01"></a>作第二大山，其山高六百八十萬由旬。其後<a class="t" id="t0304b02"></a>水下稍稍耗減，數<span class="corr" title="[十&gt;千] cf.【麗】">千</span>萬歲；亂風從四面來，<a class="t" id="t0304b03"></a>吹撓其水上波起生厚沫，化為七寶，金銀琉<a class="t" id="t0304b04"></a>璃水精赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙，圍繞造作八重山，<a class="t" id="t0304b05"></a>高百六十八萬里，名阿多利，甚姝好。其水下<a class="t" id="t0304b06"></a>遂稍稍減，數千萬里；亂風從四面來，吹撓其<a class="t" id="t0304b07"></a>水上波起生厚沫，化為七寶。持著阿多利山<a class="t" id="t0304b08"></a>周匝，造作第二山，名伊沙多，高百三十四萬<a class="t" id="t0304b09"></a>里，甚姝好。第三山名喻漢多，高四十八萬<a class="t" id="t0304b10"></a>里，廣亦四十八萬里。第四山名善見，高二十<a class="t" id="t0304b11"></a>四萬里，廣亦二十四萬里。第五寶山名阿波<a class="t" id="t0304b12"></a>尼，高十二萬里，廣亦十二萬里。第六寶山名<a class="t" id="t0304b13"></a>尼彌多羅，高四萬四千里，廣亦四萬四千里。<a class="t" id="t0304b14"></a>第七寶山名維那兜，高二萬二千里，廣亦二<a class="t" id="t0304b15"></a>萬二千里。第八寶山名遮迦和，高萬二千里，<a class="t" id="t0304b16"></a>廣亦萬二千里。後水稍稍減；亂風四面來，吹<a class="t" id="t0304b17"></a>其水上生厚沫，化為厚土因成地，深六百八<a class="t" id="t0304b18"></a>十萬由旬，其邊不可限。亂風大起，吹掘損<a class="t" id="t0304b19"></a>其地，大深三百三十六萬里，長亦三百三十<a class="t" id="t0304b20"></a>六萬里，天下諸水皆流歸之，正滿因成大海。</p><a class="t" id="t0304b21"></a>
<p><a class="t-linehead" id="t-linehead0304b21"></a>「海水何故鹹？鹹一味有三事。一者海中有大<a class="t" id="t0304b22"></a>魚，身長四千里者、八千里者、萬二千里者、萬<a class="t" id="t0304b23"></a>六千里者、二萬里者、二萬四千里者、二萬八<a class="t" id="t0304b24"></a>千里者、三萬二千里者，皆清淨溺海中，故<a class="t" id="t0304b25"></a>海水鹹。二者雲起覆諸海放大雨，其雲上至<a class="t" id="t0304b26"></a>阿迦尼吒天，放雨大如車軸，洗蕩須彌陀<a class="t" id="t0304b27"></a>稱諸天宮、阿答和天、阿比波天、首陂斤天、<a class="t" id="t0304b28"></a>惟呵鉢天、阿陂陂天、梵迦夷天，下至四王<a class="t" id="t0304b29"></a>天，其鹹水悉流入大海故，海水鹹一味。復次，<a class="t" id="t0304c01"></a>昔者得仙道人能呪，呪使海水鹹一味，故海<a class="t" id="t0304c02"></a>水鹹一味。是為三事。」</p><a class="t" id="t0304c03"></a>
<p><a class="t-linehead" id="t-linehead0304c03"></a>佛言：「天地共遭水災變時，天下人施行皆為<a class="t" id="t0304c04"></a>眾善，好喜為道德，死後精神魂魄，皆上第十<a class="t" id="t0304c05"></a>六天上為天人。泥犁中人，諸有含血喘息蠕<a class="t" id="t0304c06"></a>動之類，死皆歸人形，復為眾善之行，好喜<a class="t" id="t0304c07"></a>為道德，死皆上第十六天上為天人。阿須倫<a class="t" id="t0304c08"></a>天人，及第一天上人，以上至第十五天上人，<a class="t" id="t0304c09"></a>皆終已，其精神魂魄來下歸人形，施行積為<a class="t" id="t0304c10"></a>眾善，好喜為道德，死皆復上第十六天上為<a class="t" id="t0304c11"></a>天人，然後天下人乃盡。久久大雲復起，上<a class="t" id="t0304c12"></a>行至故第十五天上。其雲下大沸灰雨，其渧<a class="t" id="t0304c13"></a>大如車軸。天雨沸灰，如是久久數百千萬歲，<a class="t" id="t0304c14"></a>諸四天下八萬城諸，大山及須彌山，從第十<a class="t" id="t0304c15"></a>五天上，以下至四天下，皆麋爛消滅盡無餘。<a class="t" id="t0304c16"></a>譬如以脂膏之汁置大火中，即無烟焰矣。誰<a class="t" id="t0304c17"></a>當信此言者？獨有得自然之道者，乃信之<a class="t" id="t0304c18"></a>耳！此謂天地遭水災變時，破壞終亡之要<a class="t" id="t0304c19"></a>也。天地終亡破壞已後，得更始生之法。如<a class="t" id="t0304c20"></a>遭<span class="corr" title="[水&gt;火] cf.【麗】">火</span>災變時，更生同法。始從第十五天上起<a class="t" id="t0304c21"></a>成，下至第一天上，及阿須倫天，及造作四<a class="t" id="t0304c22"></a>大天下，及八萬城諸大山、及須彌山，日月星<a class="t" id="t0304c23"></a>宿乃見。下及天下諸所有萬物，至造竟鐵圍<a class="t" id="t0304c24"></a>大山，此所謂天地遭水災變時，破壞終亡後，<a class="t" id="t0304c25"></a>更始根本要也。」</p>
<p><a class="t-linehead" id="t-linehead0304c25"></a>佛言：「天地共遭大風災變時，<a class="t" id="t0304c26"></a>天下人施行有仕，平善慈仁常孝順，皆好<a class="t" id="t0304c27"></a>喜為道，死精神皆上第十七天上為天人。泥<a class="t" id="t0304c28"></a>犁中人，及諸有含血喘息蠕動之類，死皆歸<a class="t" id="t0304c29"></a>人形，皆復為眾善之行，皆喜好為道德，死精<a class="t" id="t0305a01"></a>神魂魄皆上第十七天上為天人。阿須倫<a class="t" id="t0305a02"></a>天及第一天上，以上至第十六天上，人皆終<a class="t" id="t0305a03"></a>亡，精神魂魄，來下歸人形施行積為善，喜好<a class="t" id="t0305a04"></a>為道德，死皆得上第十七天上為天人，然後<a class="t" id="t0305a05"></a>天下人乃盡。索久久大風起，名曰來柯沙，<a class="t" id="t0305a06"></a>上行至故第十六天上，閃壞敗破散消滅，上<a class="t" id="t0305a07"></a>悉盡之，無餘聲無響。久久如是大風吹，盡第<a class="t" id="t0305a08"></a>十六天上人本所居處了，盡下至阿須倫<a class="t" id="t0305a09"></a>天無餘，譬如大風吹微善，隨<span class="gaiji">漂<!--gaiji,漂,1[漂＊寸],2&#x3D71;,3--></span>消散微盡。<a class="t" id="t0305a10"></a>誰當信此言者？獨有得自然之道者，乃信<a class="t" id="t0305a11"></a>之耳！大風復吹破壞消滅，悉盡天下日月所<a class="t" id="t0305a12"></a>照中萬物，四大天下及八萬城，諸大山及須<a class="t" id="t0305a13"></a>彌山盡竟，鐵泰山，皆麋消滅亡，悉盡索無<a class="t" id="t0305a14"></a>餘復。譬如大風吹微麮，隨<span class="gaiji">漂<!--gaiji,漂,1[漂＊寸],2&#x3D71;,3--></span>消散，微盡無<a class="t" id="t0305a15"></a>餘矣！天地共遭大風災變時竟一劫後，復更<a class="t" id="t0305a16"></a>始生之法。復如遭火災變後復更始生，一劫<a class="t" id="t0305a17"></a>成竟，此所謂天地共遭大風，破壞終亡以三<a class="t" id="t0305a18"></a>品，復更始生亦以三品。誰當信此言者？獨<a class="t" id="t0305a19"></a>有已得自然之道者信之耳！天地共更始<a class="t" id="t0305a20"></a>生，如始遭火災變時，後復更始生。亂風復起，<a class="t" id="t0305a21"></a>造作之悉竟，後第十五天上人，其薄祿者，來<a class="t" id="t0305a22"></a>下悉填滿。十一重天人所居上下悉充滿，及<a class="t" id="t0305a23"></a>阿須倫天，在須彌山四面，本故所居處，悉<a class="t" id="t0305a24"></a>皆充滿。」</p><a class="t" id="t0305a25"></a>
<p class="endsutta"><span class="t-juanname">大樓炭經卷第五</span></p>　<a class="t" id="t0305a26"></a><a class="t" id="t0305a27"></a>
<p class="suttainfo"><span class="t-juanname">大樓炭經卷第六</span><br><a class="t" id="t0305a28"></a><a class="t" id="t0305b01"></a>
<span class="t-byline">西晉沙門法立共法炬譯</span></p><a class="t" id="t0305b02"></a><h2>天地成品第十三</h2><a class="t" id="t0305b03"></a>
<p><a class="t-linehead" id="t-linehead0305b03"></a>佛語比丘：「天地破壞，更始成之後，人皆在<a class="t" id="t0305b04"></a>第十五阿衛貨羅天上，其天上人，以好喜作<a class="t" id="t0305b05"></a>食，各自有光明神足，其壽甚久長。」</p>
<p><a class="t-linehead" id="t-linehead0305b05"></a>佛告比丘：<a class="t" id="t0305b06"></a>「時，其水滿天下地。爾時，無有日月亦無星宿，<a class="t" id="t0305b07"></a>無有晝夜亦無一月半月，亦無年歲，窈窈冥<a class="t" id="t0305b08"></a>冥無所見。天地成之後，彼天人福德薄祿命<a class="t" id="t0305b09"></a>欲盡者，從阿衛貨羅天上，來下遊此間地，亦<a class="t" id="t0305b10"></a>以好喜為食，各自有光明神足飛行，在其人<a class="t" id="t0305b11"></a>間，壽甚久長。時，天下人甚端正姝好，不別男<a class="t" id="t0305b12"></a>女，亦不可別君長庶民人，但共眾俱往還。」</p><a class="t" id="t0305b13"></a>
<p><a class="t-linehead" id="t-linehead0305b13"></a>佛語比丘：「時，地上自然生地味，譬如白酥上<a class="t" id="t0305b14"></a>肥，其地味色如是也，其味譬如蜜。時，有一異<a class="t" id="t0305b15"></a>嗜味人，心念言：『我欲試以指取地味甞之，知<a class="t" id="t0305b16"></a>何等類？』其人便以指取地味甞之，甚喜嗜之，<a class="t" id="t0305b17"></a>如是甞至三反，遂喜即後撮滿手食之。餘<a class="t" id="t0305b18"></a>人見已便効，以手撮取地味而食之。人食是<a class="t" id="t0305b19"></a>地味之後，身即麁堅，面色變惡，亡失光明，神<a class="t" id="t0305b20"></a>足不能復飛行上天。天下復如故，天下窈窈<a class="t" id="t0305b21"></a>冥冥。天下窈窈冥冥之後，法當有大黑風起，<a class="t" id="t0305b22"></a>吹入大海水深三百三十六萬里，取日月大城<a class="t" id="t0305b23"></a>郭，上須彌山邊百六十八萬里，著日月城<a class="t" id="t0305b24"></a>郭道中。用是因緣，天下有日月也。爾時，日大<a class="t" id="t0305b25"></a>城郭，從須彌山東出，繞須彌山王西入圍繞。<a class="t" id="t0305b26"></a>復從山東出，繞須彌山西入。時，人有言：『是昨<a class="t" id="t0305b27"></a>日日也。』或有人言：『非是昨日日者。』日城郭復<a class="t" id="t0305b28"></a>從須彌山東出，如是三反，繞須彌山西入。<a class="t" id="t0305b29"></a>爾時，人言：『是昨日日也。』或有言：『非是昨日日<a class="t" id="t0305c01"></a>也。』日城郭復從須彌山東出，如是三反，繞須<a class="t" id="t0305c02"></a>彌山西入。爾時人言：『是昨日出者也。』是故謂<a class="t" id="t0305c03"></a>言日也，有三事，一者出照現城郭；二者沒<a class="t" id="t0305c04"></a>不現，其宮殿正四方，其光明照周匝，是故圓。<a class="t" id="t0305c05"></a>以天金水精淨潔作城郭，彼二分，一分者清淨<a class="t" id="t0305c06"></a>金，無瑕穢無垢濁，光明照耀。一分者水精，<a class="t" id="t0305c07"></a>潔淨無瑕穢無垢濁，放光明。日大城郭，廣長<a class="t" id="t0305c08"></a>各二千三十里，高下亦等。城中有金樓觀宮<a class="t" id="t0305c09"></a>殿，名閻浮清淨，高六百四十里，廣亦六百四<a class="t" id="t0305c10"></a>十里。閻浮樓觀宮殿中，有日天子坐，廣長<a class="t" id="t0305c11"></a>各二十里，以天七寶金銀琉璃水精赤真珠<a class="t" id="t0305c12"></a>車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙作之。日天子一身，皆出光明，照閻<a class="t" id="t0305c13"></a>浮宮殿。閻浮宮殿之光明，照大城郭。大城郭<a class="t" id="t0305c14"></a>之光明，下照四方。日天子不念言：『我為行不<a class="t" id="t0305c15"></a>行也，常以五樂自娛樂快樂。』天子有無央數<a class="t" id="t0305c16"></a>天在前導，快樂無極，前後導從御行，是故謂<a class="t" id="t0305c17"></a>為御。日天子其城郭，以七寶作七重壁、七重<a class="t" id="t0305c18"></a>欄楯、七重交露，樹木園觀，浴池有青黃赤白<a class="t" id="t0305c19"></a>蓮華，中有種種飛鳥，相和而鳴。日天子壽，天<a class="t" id="t0305c20"></a>上五百歲，子孫子孫相襲代，極竟畢一劫。<a class="t" id="t0305c21"></a>日天子城郭，下出五百光明，周匝復有五百<a class="t" id="t0305c22"></a>光明，是為千光明，善因緣所致。何從得千光<a class="t" id="t0305c23"></a>明善因緣，以何致之，用照天下，令人民見其<a class="t" id="t0305c24"></a>光明？以能成為諸事。何以故？人民見其光<a class="t" id="t0305c25"></a>明，以能成其諸事耶！若有布施與沙門道人<a class="t" id="t0305c26"></a>及貧窮乞匃者，衣被飲食車馬六畜香熏華<a class="t" id="t0305c27"></a>床臥房室舍宅燈火，所求索即疾與，不逆人<a class="t" id="t0305c28"></a>意，常不斷截，無厭極施。一心施後不悔也，令<a class="t" id="t0305c29"></a>道人清淨奉真法歡喜，用是使安隱意定，得<a class="t" id="t0306a01"></a>無央數善行，譬如轉輪王初立為尊，其意歡<a class="t" id="t0306a02"></a>喜無央數。」佛言：「如是也，若有人布施沙門道<a class="t" id="t0306a03"></a>人及貧窮乞<span class="corr" title="[匈&gt;匂] cf.【麗】">匂</span>者，衣被飲食車馬六畜香熏<a class="t" id="t0306a04"></a>華床臥房室舍宅燈火，所索不逆人意，不斷<a class="t" id="t0306a05"></a>一心，施後不悔。令清淨道人奉尊法，用是歡<a class="t" id="t0306a06"></a>喜，使安隱意，得無央數善行。其人命盡死，往<a class="t" id="t0306a07"></a>至安隱家，即生日天子所。便疾得持日城<a class="t" id="t0306a08"></a>郭，其光明照下四方矣。是謂為千光明以善<a class="t" id="t0306a09"></a>因緣所致。復何從得千光明？善有十因緣：一<a class="t" id="t0306a10"></a>者不殺生、二者不盜、三者不犯他人婦女、四<a class="t" id="t0306a11"></a>者不妄言、五者不飲酒、六者不惡口罵詈、七<a class="t" id="t0306a12"></a>者不兩舌綺語、八者不嫉妬、九者意不瞋恚、<a class="t" id="t0306a13"></a>十者正見。以無央數心念善慈仁，身死即生<a class="t" id="t0306a14"></a>日天子所，自然得持日城郭，是為千光明善<a class="t" id="t0306a15"></a>因緣所致。復何從得千光明善因緣？一者不<a class="t" id="t0306a16"></a>殺生、二者不盜、三者不犯他人婦女、四者不<a class="t" id="t0306a17"></a>妄言、五者不飲酒。意行無央數善慈仁，譬如<a class="t" id="t0306a18"></a>好地四徼道中有浴池，清涼水濡且美，周匝<a class="t" id="t0306a19"></a>種種樹。若有人從暑熱中來，飢渴極人入浴<a class="t" id="t0306a20"></a>池中，洗浴飲其水，彼人意念無央數歡喜。」</p>
<p><a class="t-linehead" id="t-linehead0306a20"></a>佛<a class="t" id="t0306a21"></a>言：「如是也，其有不殺盜婬妄言飲酒，意念無<a class="t" id="t0306a22"></a>央數善，身死得生日天子所，則疾得持日城<a class="t" id="t0306a23"></a>郭，是謂以善因緣所致千光明之耀也。何以<a class="t" id="t0306a24"></a>故？日大城郭，令天下為秋冬寒，用十二因<a class="t" id="t0306a25"></a>緣故。何等為十二？一者須彌山，中間長三<a class="t" id="t0306a26"></a>百三十六萬里，生青蓮華紅蓮華黃蓮華白<a class="t" id="t0306a27"></a>蓮華，甚眾多大香好，日大城郭，光明照中，為<a class="t" id="t0306a28"></a>奪其光，用是因緣故，令日大城郭寒為秋冬，<a class="t" id="t0306a29"></a>是為一事；二者阿羅陀山，中間長百六十八<a class="t" id="t0306b01"></a>萬里，其中生青紅黃白蓮華，甚眾多大香好，<a class="t" id="t0306b02"></a>揈日大城郭之光明，用是故令日城郭寒，是<a class="t" id="t0306b03"></a>為二事；復次，俞安山，中間長八十四萬里，其<a class="t" id="t0306b04"></a>中生青紅黃白蓮華，甚眾多大香好，復揈日<a class="t" id="t0306b05"></a>大城郭之光明，是故天下寒，是為三事；復次，<a class="t" id="t0306b06"></a>善見山中間，長四十八萬里，中生青紅黃白<a class="t" id="t0306b07"></a>蓮華，甚眾多大香好，揈日之光明，是故令<a class="t" id="t0306b08"></a>天下寒，是為四事；善見山外次有阿抄波山，<a class="t" id="t0306b09"></a>中間長二十四萬里，五阿抄波山後有尼彌<a class="t" id="t0306b10"></a>陀山，中間長十二萬里，六尼彌陀後次有比<a class="t" id="t0306b11"></a>那山，中間長四萬八千里，七比那山後次<a class="t" id="t0306b12"></a>有鐵圍山，長二萬四千里，揈其日大城郭之<a class="t" id="t0306b13"></a>光明，用是故令天下寒為秋冬，是為八事；復<a class="t" id="t0306b14"></a>次，天下流河，揈其日大城郭之光明，是故日<a class="t" id="t0306b15"></a>大城郭寒為秋冬，是為九事；復次，其河水東<a class="t" id="t0306b16"></a>流，向閻浮利者少，流行向俱耶尼天下者多，<a class="t" id="t0306b17"></a>便揈日大城郭之光明，用是故天下日寒，是<a class="t" id="t0306b18"></a>為十事；復<span class="corr" title="[揈&gt;次] cf.【麗】">次</span>河流向俱耶尼者少，流向弗于<a class="t" id="t0306b19"></a>逮者復多，復揈日大城郭之光明，故天下<a class="t" id="t0306b20"></a>寒，是為十一事；復次，河流向弗于逮者少，流<a class="t" id="t0306b21"></a>向鬱單曰者復多，彼復揈日大城郭之光<a class="t" id="t0306b22"></a>明，大海水揈日大城郭之光明，是故天下<a class="t" id="t0306b23"></a>日寒有秋冬。是為十二事。</p>
<p><a class="t-linehead" id="t-linehead0306b23"></a>「何因緣日大城<a class="t" id="t0306b24"></a>郭熱為春夏？有十事。何等為十？一者須彌山<a class="t" id="t0306b25"></a>王，其邊有山名阿多，高百六十八萬里，廣亦<a class="t" id="t0306b26"></a>百六十八萬里，其邊無限，甚姝好，七寶金銀<a class="t" id="t0306b27"></a>琉璃水精赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙作之，彼揈其日<a class="t" id="t0306b28"></a>大城郭之光明，用是故天下熱，是為一事；復<a class="t" id="t0306b29"></a>次，阿多山外有山名伊沙多，高八十四萬里，<a class="t" id="t0306c01"></a>廣亦八十四萬里，其邊無限，甚姝好，皆以七<a class="t" id="t0306c02"></a>寶作之，揈其日大城郭之光明，用是故天<a class="t" id="t0306c03"></a>下熱，是為二事；復次，伊沙多山外，有山名<a class="t" id="t0306c04"></a>喻安陀，高四十八萬里，廣亦四十八萬里，其<a class="t" id="t0306c05"></a>邊無限，甚姝好，皆七寶作之，彼復揈日大城<a class="t" id="t0306c06"></a>郭之光明，天下熱，是為三事；復次，喻安陀<a class="t" id="t0306c07"></a>山外有山名善見，高二十四萬里，廣亦二十<a class="t" id="t0306c08"></a>四萬里，其邊無限，是為四事；復次，有山名阿<a class="t" id="t0306c09"></a>抄尼，高十二萬里，廣亦十二萬里，其邊無<a class="t" id="t0306c10"></a>限，五事；復次，有山名泥彌陀，高四萬八千<a class="t" id="t0306c11"></a>里，廣亦四萬八千里，其邊無限，六事；尼彌<a class="t" id="t0306c12"></a>陀山後次有山，名比那頭，高二萬四千里，廣<a class="t" id="t0306c13"></a>亦二萬四千里，其邊無限，七事；次外復有<a class="t" id="t0306c14"></a>山名鐵圍，高二萬二千里，廣亦二萬二千里，<a class="t" id="t0306c15"></a>其邊無限，皆以七寶作之，日大城郭之光明，<a class="t" id="t0306c16"></a>皆照其上也，用是故天下熱有春夏，是為八<a class="t" id="t0306c17"></a>事；復次，從此高四十萬里，有天神舍，以水精<a class="t" id="t0306c18"></a>作之，在虛空中，大風制持行之，譬如浮雲矣，<a class="t" id="t0306c19"></a>天下人皆共名之為星宿，其大者圍七百二<a class="t" id="t0306c20"></a>十里，中者圍四百八十里，小者圍二百四十<a class="t" id="t0306c21"></a>里，日大城郭之光明皆少彼，用是因緣故<a class="t" id="t0306c22"></a>天下熱，是為九事；復次，天下地，揈日大城<a class="t" id="t0306c23"></a>郭之光明，用是故天下熱為春夏，是為十事。</p><a class="t" id="t0306c24"></a>
<p><a class="t-linehead" id="t-linehead0306c24"></a>「日大城郭，有常持風五品，一者持風、二者住<a class="t" id="t0306c25"></a>風、三者助風、四者轉風、五者行風，是為五。<a class="t" id="t0306c26"></a>共轉行日大城郭，未曾休息時也。」</p>
<p><a class="t-linehead" id="t-linehead0306c26"></a>佛言：「爾時，<a class="t" id="t0306c27"></a>月大城郭，出繞須彌山，東行西入，光明威神<a class="t" id="t0306c28"></a>稍減，是故名為月。月有二事，光明周匝照<a class="t" id="t0306c29"></a>四方，其大城郭，四方正圓，光明周匝正圓，月<a class="t" id="t0307a01"></a>城郭以天銀天琉璃造作之也。月大城郭，廣<a class="t" id="t0307a02"></a>長各千九百六十里，高下亦等，城中有月天<a class="t" id="t0307a03"></a>子天琉璃宮殿，高六百里，廣亦六百里。中<a class="t" id="t0307a04"></a>有天子坐，廣長各二十里，以七寶金銀琉<a class="t" id="t0307a05"></a>璃水精赤真珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>馬瑙作之。月天子身，一<a class="t" id="t0307a06"></a>切皆出光明照宮殿，光明出照大城郭。城郭<a class="t" id="t0307a07"></a>之光明，下徧照四方，月天子不自念言：『我行<a class="t" id="t0307a08"></a>不行。』常以天五樂娛樂快樂。月天子前後導<a class="t" id="t0307a09"></a>從諸天無央數，百御行常快樂歡喜，故名為<a class="t" id="t0307a10"></a>御也。月天子壽，以天上五百歲，子孫子孫<a class="t" id="t0307a11"></a>相襲代。其城郭壁以七寶作，七重欄楯、七重<a class="t" id="t0307a12"></a>交露、七重行樹，樹木周匝圍繞，皆以七寶造<a class="t" id="t0307a13"></a>之。有園觀浴池，中生青黃白紅蓮花，種種<a class="t" id="t0307a14"></a>飛鳥，相和而鳴。月天子下有五百光明，周匝<a class="t" id="t0307a15"></a>復有五百光明，月為千光明，善因緣所致。千<a class="t" id="t0307a16"></a>光明善因緣何從得？若有布施沙門道人及<a class="t" id="t0307a17"></a>貧窮乞<span class="corr" title="[匈&gt;匂] cf.【麗】">匂</span>者，衣被飲食車馬六畜香熏華房<a class="t" id="t0307a18"></a>室舍宅燈火，所索不逆人意，一心布施後不<a class="t" id="t0307a19"></a>悔，令清淨道人奉真法，使安隱，得無央數善<a class="t" id="t0307a20"></a>行，譬如轉輪王初立為王時，意歡喜無央數。」</p><a class="t" id="t0307a21"></a>
<p><a class="t-linehead" id="t-linehead0307a21"></a>佛言：「如是，若有布施沙門道人及貧窮乞<span class="corr" title="[匈&gt;匂] cf.【麗】">匂</span><a class="t" id="t0307a22"></a>者，衣被飲食及眾用者，令德無央數安隱歡<a class="t" id="t0307a23"></a>喜，其人命盡，死即生月天子所，則疾得持月<a class="t" id="t0307a24"></a>大城郭。是故謂其千光明以善因緣所致。復<a class="t" id="t0307a25"></a>何從得千光明善因緣？若有於是不殺、盜、婬，<a class="t" id="t0307a26"></a>不妄言、綺語、惡口、罵詈、兩舌，不嫉妬意，不瞋<a class="t" id="t0307a27"></a>恚、愚癡，行十善事，意常歡喜無央數。譬如好<a class="t" id="t0307a28"></a>地四徼道中有浴池水，清淨濡且美，周匝有<a class="t" id="t0307a29"></a>樹，若有人飢渴，從暑熱中來，入中洗浴，飲<a class="t" id="t0307a30"></a>食之意歡喜無央數。」</p>
<p><a class="t-linehead" id="t-linehead0307a30"></a>佛言：「如是，若有行十善<a class="t" id="t0307b01"></a>事者，身死即生月天子所，則疾得持月大城<a class="t" id="t0307b02"></a>郭也。是謂為其千光明以善因緣所致矣。復<a class="t" id="t0307b03"></a>何從得千光明善因緣？若有不殺生、不盜竊、<a class="t" id="t0307b04"></a>不犯他人婦女、不妄言、不飲酒，其人歡喜，身<a class="t" id="t0307b05"></a>死便生月天子所，則疾得持月城郭。是謂以<a class="t" id="t0307b06"></a>善因緣所致千光明。</p>
<p><a class="t-linehead" id="t-linehead0307b06"></a>「六十彈指頃，為切七尺<a class="t" id="t0307b07"></a>縷，切二十一尺為一時，百彈指為切十尺。日<a class="t" id="t0307b08"></a>大城郭，日稍稍南著，行六十里，盡百八十<a class="t" id="t0307b09"></a>日，乃復北還竟，百八十日也。日行百八十日<a class="t" id="t0307b10"></a>著，月行十五日，即復到矣。閻浮利日中時，<a class="t" id="t0307b11"></a>東方弗于逮便冥，西方俱耶尼則初出，北方<a class="t" id="t0307b12"></a>鬱單曰則夜半也。俱耶尼日中時，閻浮利即<a class="t" id="t0307b13"></a>冥，鬱單曰日初出，弗于逮夜半也。鬱單曰<a class="t" id="t0307b14"></a>日中時，俱耶尼則冥，弗于逮日初出，閻浮利<a class="t" id="t0307b15"></a>即夜半也。弗于逮日中時，鬱單曰則冥，閻<a class="t" id="t0307b16"></a>浮利日初出，俱耶尼則夜半也。如是閻浮利<a class="t" id="t0307b17"></a>人日中，東方弗于逮天下人冥，西方俱耶尼<a class="t" id="t0307b18"></a>天下人日出，鬱單曰天下人夜半。俱耶尼人<a class="t" id="t0307b19"></a>日中，便閻浮利人冥，鬱單曰天下日出，弗<a class="t" id="t0307b20"></a>于逮天下人則夜半也。」</p>
<p><a class="t-linehead" id="t-linehead0307b20"></a>佛言：「月何因緣稍<a class="t" id="t0307b21"></a>稍現缺減？有三事故缺。何等為三？一者角行<a class="t" id="t0307b22"></a>故，稍稍現缺減，是為一事；二者月大城郭邊<a class="t" id="t0307b23"></a>有天其色青衣被，瓔珞亦青，所可侍面止<a class="t" id="t0307b24"></a>頓，其面則現缺減，是為二事；三者日大城<a class="t" id="t0307b25"></a>郭，以六十光明，照月大城郭之明所照面，其<a class="t" id="t0307b26"></a>面則現缺減，是為三事。日奪月光明故，月何<a class="t" id="t0307b27"></a>因復現滿？具足有三事。何等為三？一者月稍<a class="t" id="t0307b28"></a>行三方，用是故月稍現滿，是為一事；二者月<a class="t" id="t0307b29"></a>十五日，則諸青色青衣天人，入月城中，共相<a class="t" id="t0307b30"></a>娛樂。彼時月皆以光明照諸天人，譬如眾燈<a class="t" id="t0307c01"></a>中央然大火，其火皆曜眾燈。」</p>
<p><a class="t-linehead" id="t-linehead0307c01"></a>佛言：「如是，月大<a class="t" id="t0307c02"></a>城郭邊諸天，其色青及衣青者，月十五日時，<a class="t" id="t0307c03"></a>入與月天子俱相娛樂，其光明照諸天人，用<a class="t" id="t0307c04"></a>是故十五日月現滿，是為二事；三者月十五<a class="t" id="t0307c05"></a>日時，日以六十光明，照月大城郭，月不受，<a class="t" id="t0307c06"></a>用是故月現滿，是為三事。</p>
<p><a class="t-linehead" id="t-linehead0307c06"></a>「月大城郭，有常<a class="t" id="t0307c07"></a>持風五品。何等為五？一者持風、二者住風、三<a class="t" id="t0307c08"></a>者助風、四者轉風、五者行風，是為五風。常共<a class="t" id="t0307c09"></a>行月城郭，未<span class="corr" title="[會&gt;曾] cf.【麗】">曾</span>有休息也。月中何因復現乳<a class="t" id="t0307c10"></a>色也？有樹名閻浮利，是故名此天下為閻浮<a class="t" id="t0307c11"></a>利。其樹下有山，皆以七寶作之，高八百里，周<a class="t" id="t0307c12"></a>匝亦八百里。其樹高四千里，周匝二千里，圍<a class="t" id="t0307c13"></a>五百六十里，根深八百四十里。其影照現月<a class="t" id="t0307c14"></a>中，故使月大城郭現乳色不明。」</p>
<p><a class="t-linehead" id="t-linehead0307c14"></a>佛告比丘言：<a class="t" id="t0307c15"></a>「族姓子！作行當如月照天下，棄捐貢高之心，<a class="t" id="t0307c16"></a>遠離種姓，常懷慚愧之意。閻浮利大樹上其<a class="t" id="t0307c17"></a>實，譬如大瓶，其味甜如蜜，其色白如酥肥。閻<a class="t" id="t0307c18"></a>浮利大樹北，有七重山七重樹，有七波羅門<a class="t" id="t0307c19"></a>仙人精舍。」</p><a class="t" id="t0307c20"></a>
<p><a class="t-linehead" id="t-linehead0307c20"></a>佛言：「爾時，諸人民食其地上味，以自生活，如<a class="t" id="t0307c21"></a>是食是地味，甚久長壽命無極。其有食地味<a class="t" id="t0307c22"></a>多者面色變惡，食少者面色善好，其好顏色<a class="t" id="t0307c23"></a>者，便自貢高，形笑惡色者；以色自貢高相形<a class="t" id="t0307c24"></a>笑故，其地味便滅不復生。更自然生薄餅，其<a class="t" id="t0307c25"></a>味甚香美，不如前地味。人共會議，愁憂自搏，<a class="t" id="t0307c26"></a>呼嗟啼哭，思念前地味甚美，而亡失之。」</p>
<p><a class="t-linehead" id="t-linehead0307c26"></a>佛<a class="t" id="t0307c27"></a>言：「譬如此間人，有甘美味，與人甞之。便言：『其<a class="t" id="t0307c28"></a>味<span class="corr" title="[&gt;一] cf.【麗】">一</span>何美耶！』貪其味無已。爾時，人如是共會<a class="t" id="t0307c29"></a>議，愁憂自搏，呼嗟啼哭，思念前地味。時，人則<a class="t" id="t0307c30"></a>復取薄餅食之，以自生活，如是甚久長。其有<a class="t" id="t0308a01"></a>食地薄餅復多，有顏色遂變惡，其食少者<a class="t" id="t0308a02"></a>顏色善好，其好顏色者，形笑惡色者；以色自<a class="t" id="t0308a03"></a>大貢高相形笑故，其地薄餅則復沒不復生。<a class="t" id="t0308a04"></a>更生波羅，其味亦香美，不如前薄餅味，譬如<a class="t" id="t0308a05"></a>枯加藍華，其味如蜜。爾時，人共會議愁憂自<a class="t" id="t0308a06"></a>搏，呼嗟啼哭，念前地薄餅味。人便取波羅味<a class="t" id="t0308a07"></a>食之，以自生活，其壽命甚久長。其食波羅味<a class="t" id="t0308a08"></a>多者，顏色遂變惡，食之少者，顏色善好，其好<a class="t" id="t0308a09"></a>色者以色自貢高，相形笑所致，地波羅便<a class="t" id="t0308a10"></a>沒不生。更自然生粳米，其<span class="corr" title="[亦味&gt;味亦] cf.【麗】">味亦</span>香美姝好，種<a class="t" id="t0308a11"></a>種清淨出一切味，不如波羅味。人共會議，憂愁<a class="t" id="t0308a12"></a>呼嗟啼哭，念前波羅味自搏，譬如此間人，更<a class="t" id="t0308a13"></a>毒痛法，呼嗟啼哭。彼時人如是也。爾時，人取<a class="t" id="t0308a14"></a>食自然粳米，食自然粳米之後，天下變為男<a class="t" id="t0308a15"></a>子女人，各各相觀，便起婬欲之意，行屏處共<a class="t" id="t0308a16"></a>作不淨行，為穢濁之法矣。餘者見之便言：『汝何<a class="t" id="t0308a17"></a>作非法事乎？人人寧當相向作是事耶？』遠其<a class="t" id="t0308a18"></a>人去，不與談語。至二三月然後方呼來相見，言：<a class="t" id="t0308a19"></a>『昔者人無所著，今者人稍有所著。』後便持童<a class="t" id="t0308a20"></a>女嫁與夫，歌舞戲笑，稱願夫婦常使安隱也。<a class="t" id="t0308a21"></a>爾時，人非法著婬欲，行非法婬欲之後，便造<a class="t" id="t0308a22"></a>舍宅。用是非法故，初起舍宅。」</p>
<p><a class="t-linehead" id="t-linehead0308a22"></a>佛於是說偈言：</p><a class="t" id="t0308a23"></a><blockquote class="gatha">
<p>「初時造瞻波國，　　次起波羅奈城，<a class="t" id="t0308a24"></a><br>
用是日出光明，　　然後乃作羅閱。</p>
</blockquote><a class="t" id="t0308a25"></a>
<p><a class="t-linehead" id="t-linehead0308a25"></a>「爾時，人民遂非法著婬欲，彼從第十五阿衛<a class="t" id="t0308a26"></a>貨羅天上人，其福德薄祿命盡，身死來下人<a class="t" id="t0308a27"></a>間，入母腹中成胞胎，用是故女人始懷妊生<a class="t" id="t0308a28"></a>男女。時，人民共食是清淨粳米，以晡時往<a class="t" id="t0308a29"></a>取粳米，更至明旦續如故，明旦往取之，至<a class="t" id="t0308a30"></a>暮其粳米生亦如故。」</p>
<p><a class="t-linehead" id="t-linehead0308a30"></a>佛言：「如是，人朝暮獲<a class="t" id="t0308b01"></a>取粳米，隨生隨如故，不覺所獲取處。爾時，<a class="t" id="t0308b02"></a>有一人心念言：『我朝暮往取清淨粳米疲勞，<a class="t" id="t0308b03"></a>不如頓取二日粳米。』便往取之。餘者見之，呼<a class="t" id="t0308b04"></a>共往取粳米。報言：『我已持二日粳米來，卿<a class="t" id="t0308b05"></a>自隨取之。』爾時其人，便善之，言：『彼人甚快，乃<a class="t" id="t0308b06"></a>往取二日粳米。我當復往取二三日粳米<a class="t" id="t0308b07"></a>也。』餘人復見言：『共去取清淨粳米。』其人報<a class="t" id="t0308b08"></a>言：『我已取二三日粳米，卿自隨意取。』彼人<a class="t" id="t0308b09"></a>聞之則善之，自念：『當往取四五日粳米。』卿<a class="t" id="t0308b10"></a>即往取四五日清淨粳米來。用人相効，往取<a class="t" id="t0308b11"></a>清淨粳米多故，然後更生莖穬粳米，所取<a class="t" id="t0308b12"></a>即有處不復生。爾時，人民皆聚會共議，愁憂<a class="t" id="t0308b13"></a>不樂，自椎搏啼哭呼嗟言：『我昔者以好喜為<a class="t" id="t0308b14"></a>食，身有光明，飛行神足，立安隱。時地自然生<a class="t" id="t0308b15"></a>地味，甚香美，其色譬如白酥肥，其味如蜜。其<a class="t" id="t0308b16"></a>愚者取而食之，即相效取地味食之，皆亡失<a class="t" id="t0308b17"></a>光明神足。其食多者顏色變惡，其食少者顏<a class="t" id="t0308b18"></a>色善好，顏色好者便自貢高，形笑惡色者；以<a class="t" id="t0308b19"></a>相形笑故，地味即沒不復生。更生薄餅，薄餅<a class="t" id="t0308b20"></a>沒後復生波羅，波羅沒盡更生粳米。以貢<a class="t" id="t0308b21"></a>高相形笑故，至使令清淨粳米所取，即有處<a class="t" id="t0308b22"></a>不生；當共分地作畔界。』用是故天下人，更行<a class="t" id="t0308b23"></a>未曾有法，便共分地作畔界，各各耕種。爾時，<a class="t" id="t0308b24"></a>愚人自有粳米，便行盜他家粳米。其主見<a class="t" id="t0308b25"></a>之便言：『卿所為非所為非法！自有粳米不<a class="t" id="t0308b26"></a>取，反行盜他人粳米乎！卿後莫復作是事<a class="t" id="t0308b27"></a>也。』其人如是三反，自置粳米，盜他家粳<a class="t" id="t0308b28"></a>米。其主復見之，即復言：『卿所取大非，自置<a class="t" id="t0308b29"></a>粳米，反盜他家。』如是至再三，便以手椎擊，<a class="t" id="t0308b30"></a>牽將去至聚落，坐眾人評議言：『此人自置<a class="t" id="t0308c01"></a>粳米，反行盜他人。』其盜者對眾人言：『此人以<a class="t" id="t0308c02"></a>手椎擊我。』眾人便共會議，愁憂不樂，自椎<a class="t" id="t0308c03"></a>搏啼哭呼嗟言：『今世間遂生惡不善之法，怨<a class="t" id="t0308c04"></a>結日成惡苦。』一人燒已燒已命，以有老病死。<a class="t" id="t0308c05"></a>惡道之事，人便現受取之事，遂相撾捶，見已<a class="t" id="t0308c06"></a>即自訟事。眾人便共議：『當於何所得賢者，共<a class="t" id="t0308c07"></a>立為君長，典主所為？我等所作，從其取決。若<a class="t" id="t0308c08"></a>有作非法者，當誅罰之。我等所種粳米，各<a class="t" id="t0308c09"></a>各當共輸衣食。』爾時，彼眾會中，有人最大<a class="t" id="t0308c10"></a>尊，端正姝好，威神巍巍，眾人便白其人：『當<a class="t" id="t0308c11"></a>為我等典主作君長所為，從其受言教，若為<a class="t" id="t0308c12"></a>非法者，即當誅罰之也。我曹種所收粳米，<a class="t" id="t0308c13"></a>各各供給君衣食。』是人即言：『諾。』便共立為君<a class="t" id="t0308c14"></a>長典主，一切所為，從其受教。若為非者，即誅<a class="t" id="t0308c15"></a>罰之。人所種粳米，各各共輸入典主。一切<a class="t" id="t0308c16"></a>教令，人民號曰大王，以法取租故名為剎利。<a class="t" id="t0308c17"></a>用是故天下始起剎利種，天下所有國，皆屬<a class="t" id="t0308c18"></a>大王。時，是閻浮利地，地平正無山陵<span class="gaiji">［山＊（奚－大＋ㄆ）］<!--gaiji,,1[山＊（奚－大＋ㄆ）],2,3--></span>谷，<a class="t" id="t0308c19"></a>無有荊棘，亦無蚊虻蚤虱，亦無礫石，地棄捐<a class="t" id="t0308c20"></a>明月珠玉琉璃金銀。</p>
<p><a class="t-linehead" id="t-linehead0308c20"></a>「大王治閻浮利天下時，<a class="t" id="t0308c21"></a>天下富樂，熾盛安隱，五穀豐熟，人民眾多，地<a class="t" id="t0308c22"></a>佳好水亦饒多，譬如蘇麻油塗地，不起揚<a class="t" id="t0308c23"></a>塵，生青草眾多。周匝正圓，其色譬如孔雀尾，<a class="t" id="t0308c24"></a>其香如香香也。柔濡如綩綖，足蹈上陷<a class="t" id="t0308c25"></a>入地四寸，舉足即還復如故。地無四寸空缺<a class="t" id="t0308c26"></a>處，有香樹、瓔珞樹、衣被樹、不息樹、寶樹、器樹、<a class="t" id="t0308c27"></a>音樂樹，樹生華實，劈之各各出種種所有。<a class="t" id="t0308c28"></a>中有高七聲，下至六五四三二一聲者，最卑<a class="t" id="t0308c29"></a>者高半聲。</p>
<p><a class="t-linehead" id="t-linehead0308c29"></a>「大王治天下時，閻浮利有八萬郡<a class="t" id="t0308c30"></a>國，人民聚落居，雞鳴者展轉相聞。天下無病，<a class="t" id="t0309a01"></a>亦不大熱，亦不大寒，復無飢渴人。大王以法<a class="t" id="t0309a02"></a>治行，奉十善事，遍教天下人民，使行如父<a class="t" id="t0309a03"></a>愛子。天下人民，敬王如子敬父。大王有子，名<a class="t" id="t0309a04"></a>曰真。真王有子，名曰齊。齊王有子，名曰<a class="t" id="t0309a05"></a>頂生。頂生王有子，名曰遮留。遮留王有子，<a class="t" id="t0309a06"></a>名和行。和行王有子，名留至。留至王有子，名<a class="t" id="t0309a07"></a>日。日王有子，名波那。波那王有子，名大波<a class="t" id="t0309a08"></a>那。大波那王有子，名沙竭。沙竭王有子，名大<a class="t" id="t0309a09"></a>善見。大善見王有子，名提炎。提炎王有子，<a class="t" id="t0309a10"></a>名染。染王有子，名迷留。迷留王有子，名摩<a class="t" id="t0309a11"></a>留。摩留王有子，名精進力。精進力王有子，名<a class="t" id="t0309a12"></a>堅賤。堅賤王有子，名十車。十車王有子，名<a class="t" id="t0309a13"></a>舍羅。舍羅王有子名十丈。十丈王有子，名百<a class="t" id="t0309a14"></a>丈。百丈王有子，名那和檀。那和檀王有子，<a class="t" id="t0309a15"></a>名真闍。真闍王有子，名波延。後諸王甚眾多。</p><a class="t" id="t0309a16"></a>
<p><a class="t-linehead" id="t-linehead0309a16"></a>「諸轉輪王，有十種姓，一者姓迦奴車、二者姓<a class="t" id="t0309a17"></a>多盧提、三者阿波、四者揵陀利、五者迦陵、六<a class="t" id="t0309a18"></a>者遮波、七者拘獵、八者般闍、九者彌尸利、<a class="t" id="t0309a19"></a>十者一摩彌，是為十種姓。迦奴車有五，多留<a class="t" id="t0309a20"></a>亦有五，阿波有七，揵陀利亦有七，迦陵有<a class="t" id="t0309a21"></a>九，遮波有十四，拘獵有三十一，般闍有三十<a class="t" id="t0309a22"></a>二，彌<span class="corr" title="[戶&gt;尸]">尸</span>利有八萬四千，摩彌有百一。然後<a class="t" id="t0309a23"></a>有王，名大善生，人呼為伊摩。伊摩王有子，<a class="t" id="t0309a24"></a>字烏獵。烏獵王有子，字不尼。不尼王有子，<a class="t" id="t0309a25"></a>名師子。師子王有子，名悅頭檀。悅頭檀王有<a class="t" id="t0309a26"></a>子，名悉達菩薩。悉達菩薩有子，名羅云。」</p>
<p><a class="t-linehead" id="t-linehead0309a26"></a>佛<a class="t" id="t0309a27"></a>言：「以是因緣，從昔至今，起剎利種。爾時，人民<a class="t" id="t0309a28"></a>念言：『我為著疾病著腫著瘡，我欲棄一切著，<a class="t" id="t0309a29"></a>往入空閑處室中坐。』即棄捐著疾病腫瘡，<a class="t" id="t0309a30"></a>往入空閑處，坐思念道。今日早起，明旦日<a class="t" id="t0309b01"></a>早起，行入丘聚分衛，人民見之，皆歡喜與<a class="t" id="t0309b02"></a>之，人民便言：『善哉！乃棄捨疾病腫瘡，捐一<a class="t" id="t0309b03"></a>切著，往入空閑處，坐思念道。』」</p><a class="t" id="t0309b04"></a>
<p><a class="t-linehead" id="t-linehead0309b04"></a>佛言：「此輩但行惡不善之法，是故謂言婆羅<a class="t" id="t0309b05"></a>門也。爾時，彼人不能坐禪念道，亦不能得禪，<a class="t" id="t0309b06"></a>用不能坐禪得禪故。從坐起，入聚落中分衛，<a class="t" id="t0309b07"></a>呪願說言：『不能坐禪，亦不能得禪。』共邪行入<a class="t" id="t0309b08"></a>丘聚分衛，故名為聚也。行邪法故，名為和<a class="t" id="t0309b09"></a>沙羅。是故世間，初造起婆羅門種也。時，人民<a class="t" id="t0309b10"></a>各各奉行種種法，用是故世間有工師種。彼<a class="t" id="t0309b11"></a>時人各各犯殺生，用是故謂言殺生種也。是<a class="t" id="t0309b12"></a>以因緣，世間初造有殺生也。用世間已造起<a class="t" id="t0309b13"></a>是四種故，然後世間乃起第五沙門種也。若<a class="t" id="t0309b14"></a>剎利種，身行惡口言惡心念惡，行是惡已後，<a class="t" id="t0309b15"></a>身死墮勤苦中；婆羅門種、工師種、殺生種，亦<a class="t" id="t0309b16"></a>如是、若身行惡口言惡心念惡，身死墮苦<a class="t" id="t0309b17"></a>中；剎利種，若身行善口言善心念善，身死復<a class="t" id="t0309b18"></a>墮樂處；婆羅門種、工師種、殺生種，其有身行<a class="t" id="t0309b19"></a>善口言善心念善，身死復墮樂處；剎利種、<a class="t" id="t0309b20"></a>婆羅門種、工師種、殺生種，若身行二事，口意<a class="t" id="t0309b21"></a>行二事，身死墮苦樂中；剎利種，若有除鬚髮<a class="t" id="t0309b22"></a>被袈裟，信道棄家，行作沙門，奉行三十七品<a class="t" id="t0309b23"></a>經。行是已，善男子善女人，用信道故，棄家行<a class="t" id="t0309b24"></a>作沙門，行無上清淨事，現在不久，自以功<a class="t" id="t0309b25"></a>德作證念道，行盡生死，具足梵行，所作已辦，<a class="t" id="t0309b26"></a>不復更餘事；婆羅門種、工師種、殺生種，若有<a class="t" id="t0309b27"></a>除鬚髮被袈裟，行作沙門，奉行三十七品經，<a class="t" id="t0309b28"></a>用善男子信故，捨家作沙門，修無上清淨事，<a class="t" id="t0309b29"></a>現在不久，自以功德作證念道，行盡生死，具<a class="t" id="t0309b30"></a>足梵行，所作已辦，不復更餘事也。是四種人，<a class="t" id="t0309c01"></a>有起成惠之行者，得尊無所著阿羅漢也。」</p>
<p><a class="t-linehead" id="t-linehead0309c01"></a><a class="t" id="t0309c02"></a>梵三鉢天，爾時說偈言：</p><a class="t" id="t0309c03"></a><blockquote class="gatha">
<p>「剎利種為人尊，　　諸人民行種姓，<a class="t" id="t0309c04"></a><br>
從起信成惠行，　　彼天上人中尊。」</p>
</blockquote><a class="t" id="t0309c05"></a>
<p><a class="t-linehead" id="t-linehead0309c05"></a>「彼梵三鉢天，受是偈不受惡，說善事不說惡<a class="t" id="t0309c06"></a>言，勸助是。」</p>
<p><a class="t-linehead" id="t-linehead0309c06"></a>佛言：「我如來、無所著、等正覺亦說<a class="t" id="t0309c07"></a>是義偈：</p><a class="t" id="t0309c08"></a><blockquote class="gatha">
<p>「　　諸人民行種姓，　　剎利種為人尊，<a class="t" id="t0309c09"></a><br>
從起得成惠行，　　彼天上人中尊。」</p>
</blockquote><a class="t" id="t0309c10"></a>
<p><a class="t-linehead" id="t-linehead0309c10"></a>佛說是經時，八萬四千天人，遠塵離垢，諸<a class="t" id="t0309c11"></a>法法眼生；無央數比丘起無餘，不受生死，<a class="t" id="t0309c12"></a>意得解脫；佛說如是，比丘歡喜，前為佛作禮<a class="t" id="t0309c13"></a>而去。</p>
<p><a class="t-linehead" id="t-linehead0309c13"></a>地深二十億萬里，從是已下；復有地<a class="t" id="t0309c14"></a>味，二十億萬里；下復有粟金，二十億萬里；下<a class="t" id="t0309c15"></a>復有剛鐵，二十億萬里；下復有水，八十億萬<a class="t" id="t0309c16"></a>里；下復有風，五百二十億萬里；乃復有下方<a class="t" id="t0309c17"></a>異天地，從是人間，上至梵天，亦五百二十億<a class="t" id="t0309c18"></a>萬里。</p><a class="t" id="t0309c19"></a>
<p><a class="t-linehead" id="t-linehead0309c19"></a>問曰：「何以正名為劫劫。」報曰：「劫名為災壞時，<a class="t" id="t0309c20"></a>有四時因緣，一者久在地盡便火起、二者久<a class="t" id="t0309c21"></a>火盡便水起、三者久水盡便風起稍生，後天<a class="t" id="t0309c22"></a>地成，從成復敗，如環無端緒，故名為劫。久<a class="t" id="t0309c23"></a>極天地運盡時，一切人罪盡者，皆上生梵天<a class="t" id="t0309c24"></a>上，其天近。是時，有罪者未竟者，復生他方佛<a class="t" id="t0309c25"></a>國天下惡道中。劫所以有起盡者，現非常、敗<a class="t" id="t0309c26"></a>故，其事亦自應爾。若死是起，盡不知苦，已不<a class="t" id="t0309c27"></a>知苦，亦不知求道。何以故？盡火起故。何以<a class="t" id="t0309c28"></a>故？盡水起故。何以故？盡風起故。何以故？盡<a class="t" id="t0309c29"></a>地起故。」</p><a class="t" id="t0309c30"></a>
<p class="endsutta"><span class="t-juanname">大樓炭經卷第六</span></p>
</article>
<aside id="metaarea"><p>This is an independent sūtra. In the Taishō canon, on which this edition is based, it is collected together with the Dīrghāgama. The text is from <a href="http://tripitaka.cbeta.org/T01" target="blank">CBETA</a>.</p><p>Prepared for SuttaCentral by <span class="editor">Bhikkhu Sujato</span>.</p></aside>
</section></div></body></html>
