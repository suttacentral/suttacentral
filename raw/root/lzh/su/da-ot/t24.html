<!doctype html><html><head><meta charset="utf8"><title></title></head><body><div id="text" lang="lzh">
<section class="sutta" id="t24">
<article>
<div class="hgroup mirror"><h1 class="mirror-row"><span class="mirror-left latin">T24</span>
<span class="mirror-right">起世經</span></h1></div>　<a class="t" id="t0310a01"></a><a class="t" id="t0310a02"></a><p class="suttainfo"><span class="t-juanname">起世經卷第一</span><br><a class="t" id="t0310a03"></a><a class="t" id="t0310a04"></a>
<span class="t-byline">隋天竺三藏闍那崛多等譯</span></p><a class="t" id="t0310a05"></a><h2>閻浮洲品第一</h2><a class="t" id="t0310a06"></a>
<p><a class="t-linehead" id="t-linehead0310a06"></a>如是我聞：</p>
<p>一時，婆伽婆在舍婆提城迦利羅<a class="t" id="t0310a07"></a>石室。時，諸比丘食後皆集常說法堂。一時<a class="t" id="t0310a08"></a>坐已，各各生念，便共議言：「是諸長老，未曾<a class="t" id="t0310a09"></a>有也。今此世間，眾生所居國土天地，云何<a class="t" id="t0310a10"></a>成立？云何散壞？云何壞已而復成立？云何<a class="t" id="t0310a11"></a>立已而得安住？」</p><a class="t" id="t0310a12"></a>
<p><a class="t-linehead" id="t-linehead0310a12"></a>爾時，世尊獨在靜室，天耳徹聽，清淨過人。<a class="t" id="t0310a13"></a>聞諸比丘食後皆集常說法堂，共作如是希有<a class="t" id="t0310a14"></a>言論。世尊聞已，晡時出禪，從石室起，往法<a class="t" id="t0310a15"></a>堂上，在諸比丘大眾之前，依常敷座，儼然<a class="t" id="t0310a16"></a>端坐。於是世尊知而故問：「汝等比丘！於此<a class="t" id="t0310a17"></a>集坐，向來議論有何所說？」</p>
<p><a class="t-linehead" id="t-linehead0310a17"></a>時，諸比丘同白佛<a class="t" id="t0310a18"></a>言：「大德世尊！我等比丘，於此法堂，食後共<a class="t" id="t0310a19"></a>集。大眾詳議作如是言：『是諸長老，未曾有<a class="t" id="t0310a20"></a>也。云何世間如是成立？云何世間如是散壞？<a class="t" id="t0310a21"></a>云何世間壞已復立？云何世間立已安住？』大<a class="t" id="t0310a22"></a>德世尊！我等向來集坐言論，正議斯事。」</p><a class="t" id="t0310a23"></a>
<p><a class="t-linehead" id="t-linehead0310a23"></a>爾時，佛告諸比丘言：「善哉！善哉！汝諸比丘！<a class="t" id="t0310a24"></a>乃能如是，如法信行。諸善男子！汝以信故，<a class="t" id="t0310a25"></a>捨家出家。汝等若能共集一處，作如是等如<a class="t" id="t0310a26"></a>法語者，不可思議。汝等比丘！若集坐時，應<a class="t" id="t0310a27"></a>當修此二種法行，各為己業，不生怠慢，所<a class="t" id="t0310a28"></a>謂論說法義及聖默然。若能爾者，汝等當<a class="t" id="t0310a29"></a>聽如來所說如是之義，世間成立，世間散壞，<a class="t" id="t0310b01"></a>世間壞已而復成立，世間立已而得安住。」</p><a class="t" id="t0310b02"></a>
<p><a class="t-linehead" id="t-linehead0310b02"></a>時，諸比丘同白佛言：「大德世尊！今正是時。<a class="t" id="t0310b03"></a>修伽多！今正是時。若佛世尊，為諸比丘說<a class="t" id="t0310b04"></a>此義者，我諸比丘聞世尊說，當如是持。」</p><a class="t" id="t0310b05"></a>
<p><a class="t-linehead" id="t-linehead0310b05"></a>爾時，佛告諸比丘言：「汝等比丘，諦聽，諦聽。善<a class="t" id="t0310b06"></a>思念之，我當為汝次第演說。」時，諸比丘同白<a class="t" id="t0310b07"></a>佛言：「唯然世尊！願樂欲聞。」</p><a class="t" id="t0310b08"></a>
<p><a class="t-linehead" id="t-linehead0310b08"></a>佛言：「比丘！如一日月所行之處照四天下，<a class="t" id="t0310b09"></a>如是等類，四天世界有千日月所照之處，<a class="t" id="t0310b10"></a>此則名為一千世界。諸比丘！千世界中，千<a class="t" id="t0310b11"></a>月千日千須彌山王，四千小洲、四千大洲、<a class="t" id="t0310b12"></a>四千小海、四千大海、四千龍種姓、四千大<a class="t" id="t0310b13"></a>龍種姓、四千金翅鳥種姓、四千大金翅鳥種<a class="t" id="t0310b14"></a>姓、四千惡道處種姓、四千大惡道處種姓、<a class="t" id="t0310b15"></a>四千小王、四千大王，七千種種大樹，八千<a class="t" id="t0310b16"></a>種種大山，十千種種大泥犁，千閻摩王、千<a class="t" id="t0310b17"></a>閻浮洲、千瞿陀尼、千弗婆提、千欝單越、千<a class="t" id="t0310b18"></a>四天王天、千三十三天、千夜摩天、千兜率<a class="t" id="t0310b19"></a>陀天、千化樂天、千他化自在天、千摩羅天、<a class="t" id="t0310b20"></a>千梵世天。諸比丘！於梵世中，有一梵王，威<a class="t" id="t0310b21"></a>力最強，無能降伏，統攝千梵自在王領，云：<a class="t" id="t0310b22"></a>『我能作能化能幻。』云：『我如父。』於諸事中，自<a class="t" id="t0310b23"></a>作如是憍大語已，即生我慢。如來不爾。所<a class="t" id="t0310b24"></a>以者何？一切世間，各隨業力，現起成立。諸<a class="t" id="t0310b25"></a>比丘！此千世界，猶如周羅<span class="t-note">（周羅者隋言髻）</span>，名小千<a class="t" id="t0310b26"></a>世界。諸比丘！爾所周羅一千世界，是名第<a class="t" id="t0310b27"></a>二中千世界。諸比丘！如此第二中千世界<a class="t" id="t0310b28"></a>以為一數，復滿千界，是名三千大千世界。<a class="t" id="t0310b29"></a>諸比丘！此三千大千世界同時成立，同時<a class="t" id="t0310c01"></a>成已而復散壞，同時壞已而復還立，同時立<a class="t" id="t0310c02"></a>已而得安住。如是世界，周遍燒已，名為散<a class="t" id="t0310c03"></a>壞。周遍起已，名為成立。周遍住已，名為安<a class="t" id="t0310c04"></a>住。是為無畏一佛剎土，眾生所居。</p><a class="t" id="t0310c05"></a>
<p><a class="t-linehead" id="t-linehead0310c05"></a>「諸比丘！今此大地，厚四十八萬由旬，周闊<a class="t" id="t0310c06"></a>無量。如是大地，住於水上，水住風上，風依<a class="t" id="t0310c07"></a>虛空。諸比丘！此大地下，所有水聚，厚六十<a class="t" id="t0310c08"></a>萬由旬，周闊無量。彼水聚下，所有風聚，厚<a class="t" id="t0310c09"></a>三十六萬由旬，周闊無量。諸比丘！此大海<a class="t" id="t0310c10"></a>水，最極深處，深八萬四千由旬，周闊無量。<a class="t" id="t0310c11"></a>諸比丘！須彌山王，下入海水，八萬四千由<a class="t" id="t0310c12"></a>旬，上出海水，亦八萬四千由旬。須彌山王，<a class="t" id="t0310c13"></a>其底平正，下根連住大金輪上。諸比丘！須<a class="t" id="t0310c14"></a>彌山王，在大海中，下狹上闊，漸漸寬大，端<a class="t" id="t0310c15"></a>直不曲，大身牢固，佳妙殊特，最勝可觀，<a class="t" id="t0310c16"></a>四寶合成，所謂金、銀、琉璃、頗梨。須彌山上，<a class="t" id="t0310c17"></a>生種種樹，其樹欝茂，出種種香，其香遠熏，<a class="t" id="t0310c18"></a>遍滿諸山，多眾聖賢，最大威德，勝妙天神<a class="t" id="t0310c19"></a>之所止住。</p><a class="t" id="t0310c20"></a>
<p><a class="t-linehead" id="t-linehead0310c20"></a>「諸比丘！須彌山王，上分有峯，四面挺出，曲<a class="t" id="t0310c21"></a>臨海上，各高七百由旬，殊妙可愛，七寶合<a class="t" id="t0310c22"></a>成，所謂金、銀、琉璃、頗梨、真珠、車<span class="gaiji">璩<!--gaiji,璩,1[（王＊巨）／木],2&#x249B2;,3--></span>、瑪瑙之所<a class="t" id="t0310c23"></a>莊挍。諸比丘！須彌山下，別有三級，諸神住<a class="t" id="t0310c24"></a>處。其最下級，縱廣正等，六十由旬，七重牆<a class="t" id="t0310c25"></a>院、七重欄楯、七重鈴網，復有七重多羅行<a class="t" id="t0310c26"></a>樹，周匝圍遶，端嚴可愛，其樹皆以金銀琉<a class="t" id="t0310c27"></a>璃頗梨赤珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙七寶所成。一一牆院，<a class="t" id="t0310c28"></a>各有四門，於一一門，有諸壘堞重閣、輦軒却<a class="t" id="t0310c29"></a>敵樓櫓、臺殿房廊、苑園池沼，具足莊嚴。一<a class="t" id="t0311a01"></a>一池中，竝出妙華，散眾香氣。有諸樹林，種<a class="t" id="t0311a02"></a>種莖葉，種種花果悉皆具足，亦出種種殊<a class="t" id="t0311a03"></a>妙香氣。復有諸鳥，各出妙音，鳴聲間雜，和<a class="t" id="t0311a04"></a>雅清暢。其第二級，縱廣正等，四十由旬，<a class="t" id="t0311a05"></a>七重牆院、七重欄楯、七重鈴網，多羅行樹<a class="t" id="t0311a06"></a>亦有七重，周匝齊平，端嚴可愛，亦為七寶，<a class="t" id="t0311a07"></a>金銀琉璃頗梨赤珠車<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙之所挍飾。所<a class="t" id="t0311a08"></a>有莊嚴，門觀樓閣臺殿、園池果樹眾鳥，皆<a class="t" id="t0311a09"></a>悉具足。其最上級，縱廣正等，二十由旬，七<a class="t" id="t0311a10"></a>重牆院，乃至諸鳥，各出妙音，莫不具足。諸<a class="t" id="t0311a11"></a>比丘！於下級中，有夜叉住，名曰鉢手；第二<a class="t" id="t0311a12"></a>級中，有夜叉住，名曰持鬘；於上級中，有夜<a class="t" id="t0311a13"></a>叉住，名曰常醉。</p><a class="t" id="t0311a14"></a>
<p><a class="t-linehead" id="t-linehead0311a14"></a>「諸比丘！須彌山半，高四萬二千由旬，有四大<a class="t" id="t0311a15"></a>天王所居宮殿；須彌山上，有三十三天宮殿，<a class="t" id="t0311a16"></a>帝釋所居；三十三天已上一倍，有夜摩諸天<a class="t" id="t0311a17"></a>所居宮殿；夜摩天上，又更一倍，有兜率陀<a class="t" id="t0311a18"></a>天所居宮殿；兜率天上，又更一倍，有化樂<a class="t" id="t0311a19"></a>諸天所居宮殿；化樂天上，又更一倍，有他<a class="t" id="t0311a20"></a>化自在諸天宮殿；他化天上，又更一倍，有<a class="t" id="t0311a21"></a>梵身諸天所居宮殿；他化天上，梵身天下，<a class="t" id="t0311a22"></a>於其中間，有摩羅波旬諸天宮殿；倍梵身<a class="t" id="t0311a23"></a>上，有光音天；倍光音上，有遍淨天；倍遍淨<a class="t" id="t0311a24"></a>上，有廣果天；倍廣果上，有不麤天；廣果天<a class="t" id="t0311a25"></a>上，不麤天下；其間別有諸天宮殿所居之處，<a class="t" id="t0311a26"></a>名無想眾生；倍不麤上，有不惱天；倍不惱<a class="t" id="t0311a27"></a>上，有善見天；倍善見上，有善現天；倍善現<a class="t" id="t0311a28"></a>上，有阿迦尼吒諸天宮殿。諸比丘！阿迦尼<a class="t" id="t0311a29"></a>吒已上，更有諸天，名無邊空處、無邊識處、<a class="t" id="t0311b01"></a>無所有處、非想非非想處，此等皆名諸天住<a class="t" id="t0311b02"></a>處。諸比丘！如是處所，如是界分，眾生居住；<a class="t" id="t0311b03"></a>是諸眾生，若來若去，若生若滅，邊際所極。<a class="t" id="t0311b04"></a>此世界中，所有眾生，有生老死，墮在如是<a class="t" id="t0311b05"></a>生道中住，至此不過，是名娑婆世界無畏剎<a class="t" id="t0311b06"></a>土。諸餘十方一切世界，亦復如是。</p>
<p><a class="t-linehead" id="t-linehead0311b06"></a>「諸比丘！<a class="t" id="t0311b07"></a>須彌山王，北面有洲，名欝單越，其地縱廣，<a class="t" id="t0311b08"></a>十千由旬，四方正等，彼洲人面，還似地形。<a class="t" id="t0311b09"></a>諸比丘！須彌山王，東面有洲，名弗婆提，其<a class="t" id="t0311b10"></a>地縱廣，九千由旬，圓如滿月，彼洲人面，還<a class="t" id="t0311b11"></a>似地形。諸比丘！須彌山王，西面有洲，名瞿<a class="t" id="t0311b12"></a>陀尼，其地縱廣，八千由旬，形如半月，彼洲<a class="t" id="t0311b13"></a>人面，還似地形。諸比丘！須彌山王，南面有<a class="t" id="t0311b14"></a>洲，名閻浮提，其地縱廣，七千由旬，北闊南<a class="t" id="t0311b15"></a>狹，如婆羅門車，其中人面，還似地形。諸比<a class="t" id="t0311b16"></a>丘！須彌山王北面，天金所成，照欝單越洲。東<a class="t" id="t0311b17"></a>面天銀所成，照弗婆提洲。西面天頗梨所成，<a class="t" id="t0311b18"></a>照瞿陀尼洲。南面天青琉璃所成，照閻浮<a class="t" id="t0311b19"></a>提洲。</p>
<p><a class="t-linehead" id="t-linehead0311b19"></a>「諸比丘！欝單越洲，有一大樹，名菴婆<a class="t" id="t0311b20"></a>羅，其本縱廣有七由旬，下入於地二十一由<a class="t" id="t0311b21"></a>旬，高百由旬，枝葉垂覆五十由旬。諸比丘！<a class="t" id="t0311b22"></a>弗婆提洲，有一大樹，名迦曇婆，其本縱廣亦<a class="t" id="t0311b23"></a>七由旬，下入於地二十一由旬，高百由旬，枝<a class="t" id="t0311b24"></a>葉垂覆五十由旬。諸比丘！瞿陀尼洲有一大<a class="t" id="t0311b25"></a>樹，名鎮頭迦，其本縱廣亦七由旬，乃至枝<a class="t" id="t0311b26"></a>葉垂覆五十由旬。於彼樹下，有一石牛，高一<a class="t" id="t0311b27"></a>由旬，以此因緣，名瞿陀尼<span class="t-note">（隋言牛施）</span>。諸比丘！此閻<a class="t" id="t0311b28"></a>浮洲，有一大樹，名曰閻浮，其本縱廣亦七<a class="t" id="t0311b29"></a>由旬，乃至枝葉垂覆五十由旬。於此樹下，<a class="t" id="t0311c01"></a>有閻浮那檀金聚，高二十由旬，以此勝金<a class="t" id="t0311c02"></a>出閻浮樹下，是故名為閻浮那檀，閻浮那檀<a class="t" id="t0311c03"></a>金者，因此得名。諸比丘！諸龍金翅所居之<a class="t" id="t0311c04"></a>處，有一大樹，名曰拘吒賒摩利，其本縱廣<a class="t" id="t0311c05"></a>亦七由旬，乃至枝葉垂覆五十由旬。諸比<a class="t" id="t0311c06"></a>丘！阿修羅處，有一大樹，名善晝華，其本縱<a class="t" id="t0311c07"></a>廣亦七由旬，乃至枝葉垂覆五十由旬。諸<a class="t" id="t0311c08"></a>比丘！三十三天、有一大樹，名曰天遊，其本<a class="t" id="t0311c09"></a>縱廣亦七由旬，下入於地二十一由旬，高<a class="t" id="t0311c10"></a>百由旬，枝葉垂覆五十由旬。</p><a class="t" id="t0311c11"></a>
<p><a class="t-linehead" id="t-linehead0311c11"></a>「諸比丘！須彌山下，次復有山，名佉提羅，高<a class="t" id="t0311c12"></a>四萬二千由旬，上闊亦爾，端嚴可愛，七寶<a class="t" id="t0311c13"></a>合成，所謂金銀琉璃、頗梨赤珠、車<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙。諸<a class="t" id="t0311c14"></a>比丘！其須彌山、佉提羅山二山之間，闊八<a class="t" id="t0311c15"></a>萬四千由旬，周匝無量優鉢羅華、鉢頭摩華、<a class="t" id="t0311c16"></a>拘牟陀華、奔茶利迦華等，諸妙香物，遍覆水<a class="t" id="t0311c17"></a>上。諸比丘！佉提羅外有山，名曰伊沙陀羅，<a class="t" id="t0311c18"></a>高二萬一千由旬，上闊亦爾，端嚴可愛，乃<a class="t" id="t0311c19"></a>至瑪瑙等七寶所成。佉提羅山、伊沙陀羅<a class="t" id="t0311c20"></a>二山之間，闊四萬二千由旬，周匝無量優<a class="t" id="t0311c21"></a>鉢羅華、鉢頭摩華、拘牟陀華、奔茶利迦華<a class="t" id="t0311c22"></a>等，諸妙香物，遍覆水上。伊沙陀羅山外有<a class="t" id="t0311c23"></a>山，名曰遊乾陀羅，高一萬二千由旬，上闊<a class="t" id="t0311c24"></a>亦爾，端嚴可愛，乃至瑪瑙等七寶所成。伊<a class="t" id="t0311c25"></a>沙陀羅、遊乾陀羅二山之間，闊二萬一千<a class="t" id="t0311c26"></a>由旬，周匝無量優鉢羅花、鉢頭摩花、拘牟<a class="t" id="t0311c27"></a>陀花、奔茶利迦花等，諸妙香物，遍覆諸<a class="t" id="t0311c28"></a>水。遊乾陀羅山外有山，名曰善見，高六千<a class="t" id="t0311c29"></a>由旬，上闊亦爾，端嚴可愛，乃至瑪瑙等七<a class="t" id="t0312a01"></a>寶所成。遊乾陀羅，與善見山，中間相去一<a class="t" id="t0312a02"></a>萬二千由旬，周匝無量優鉢羅華、鉢頭摩<a class="t" id="t0312a03"></a>華、拘牟陀華、奔茶利迦華等，諸妙香物，<a class="t" id="t0312a04"></a>遍覆諸水。善見山外有山，名曰馬半頭，高<a class="t" id="t0312a05"></a>三千由旬，上闊亦爾，端嚴可愛，乃至瑪瑙<a class="t" id="t0312a06"></a>等七寶所成。其善見山，與馬半頭，二山<a class="t" id="t0312a07"></a>之間闊六千由旬，周匝無量優鉢羅華、鉢<a class="t" id="t0312a08"></a>頭摩華、拘牟陀華、奔茶利迦華等，諸妙香<a class="t" id="t0312a09"></a>物，遍諸水上。馬半頭外有山，名曰尼民陀<a class="t" id="t0312a10"></a>羅，高一千二百由旬，上闊亦爾，端嚴可愛，<a class="t" id="t0312a11"></a>乃至瑪瑙等七寶所成。其馬半頭、尼民陀<a class="t" id="t0312a12"></a>羅二山之間，闊二千四百由旬，周匝無量<a class="t" id="t0312a13"></a>優鉢羅華、鉢頭摩華、拘牟陀華、奔茶利迦<a class="t" id="t0312a14"></a>華等，諸妙香物，遍覆於水。尼民陀羅山外<a class="t" id="t0312a15"></a>有山，名毘那耶迦，高六百由旬，上闊亦爾，<a class="t" id="t0312a16"></a>端嚴可愛，乃至瑪瑙等七寶所成。尼民陀<a class="t" id="t0312a17"></a>羅、毘那耶迦二山之間，闊一千二百由旬，<a class="t" id="t0312a18"></a>周匝無量四種雜華，乃至諸妙香物，遍覆<a class="t" id="t0312a19"></a>諸水。毘那耶迦山外有山，名斫迦羅<span class="t-note">（隋言<a class="t" id="t0312a20"></a>輪圓，即是鐵圍山也）</span>，高三百由旬，上闊亦爾，端嚴可愛，<a class="t" id="t0312a21"></a>乃至瑪瑙等七寶所成。毘那耶迦，及斫迦<a class="t" id="t0312a22"></a>羅，二山之間，闊六百由旬，周匝無量四種<a class="t" id="t0312a23"></a>雜花，及諸妙香物，遍覆於水。去斫迦羅山<a class="t" id="t0312a24"></a>其間不遠，亦有空地，青草遍布，即是大海。<a class="t" id="t0312a25"></a>於大海北，有大樹王，名曰閻浮樹，身周<a class="t" id="t0312a26"></a>圍有七由旬，根下入地二十一由旬，高百<a class="t" id="t0312a27"></a>由旬，乃至枝葉，四面垂覆五十由旬，邊<a class="t" id="t0312a28"></a>有空地，青草遍布。次有菴婆羅樹林、閻浮<a class="t" id="t0312a29"></a>樹林、多羅樹林、那多樹林，亦各縱廣五十<a class="t" id="t0312b01"></a>由旬，間有空地，生諸青草。次有男名樹林、<a class="t" id="t0312b02"></a>女名樹林、刪陀那林、真陀那林，亦各縱廣<a class="t" id="t0312b03"></a>五十由旬，邊有空地，青草彌覆。次有呵梨<a class="t" id="t0312b04"></a>勒果林、鞞醯勒果林、阿摩勒果林、菴<a class="t" id="t0312b05"></a>婆羅多迦果林，亦各縱廣五十由旬，邊<a class="t" id="t0312b06"></a>有空地，青草彌覆。次有可殊羅樹林、毘羅<a class="t" id="t0312b07"></a>果林、婆那婆果林、石榴果林，亦各縱廣<a class="t" id="t0312b08"></a>五十由旬，邊有空地，青草彌覆。次有烏勃<a class="t" id="t0312b09"></a>樹林、<span class="corr" title="[[木＊奈]&gt;柰] cf.【麗】">柰</span>樹林、甘蔗林、細竹林、大竹林，亦各<a class="t" id="t0312b10"></a>縱廣五十由旬，邊有空地，青草彌覆。次有<a class="t" id="t0312b11"></a>荻林、葦林、割羅林、大割羅林，迦奢文陀林，<a class="t" id="t0312b12"></a>亦各縱廣五十由旬，邊有空地，青草彌覆。<a class="t" id="t0312b13"></a>次有阿提目多迦華林、瞻波華林、波吒羅華<a class="t" id="t0312b14"></a>林、薔薇華林，亦各縱廣五十由旬，邊有空<a class="t" id="t0312b15"></a>地，青草遍覆。復有諸池，優鉢羅華、鉢頭摩<a class="t" id="t0312b16"></a>華、拘牟陀華、奔茶利<span class="corr" title="[華迦&gt;迦華] cf.【麗】">迦華</span>等，彌覆池上。<a class="t" id="t0312b17"></a>復有諸池，毒蛇充滿，亦各縱廣五十由旬，<a class="t" id="t0312b18"></a>間有空地，青草遍覆。次復有海，名烏禪那<a class="t" id="t0312b19"></a>迦，闊十二由旬。其水清冷，味甚甘美，輕軟<a class="t" id="t0312b20"></a>澄淨。七重砌壘、七寶間錯、七重欄楯、七重<a class="t" id="t0312b21"></a>鈴網，外有七重多羅行樹，周匝圍遶，殊妙端<a class="t" id="t0312b22"></a>嚴，以瑪瑙等七寶莊飾。周遍四方，有諸階<a class="t" id="t0312b23"></a>道，悉皆端嚴，亦以金銀琉璃、頗梨赤珠、車<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0312b24"></a>瑪瑙等之所合成。復有無量優鉢羅華、鉢<a class="t" id="t0312b25"></a>頭摩華、拘牟陀華、奔茶利迦華等，遍覆水<a class="t" id="t0312b26"></a>上，其華火色，即現火光；有金色者，即現金<a class="t" id="t0312b27"></a>光；有青色者，即現青光；有赤色者，即現赤<a class="t" id="t0312b28"></a>光；有白色者，即現白光；婆無陀色，現婆無<a class="t" id="t0312b29"></a>陀光。華如車輪，根如車軸，其根出汁，色白<a class="t" id="t0312c01"></a>如乳，味甘若蜜。</p><a class="t" id="t0312c02"></a>
<p><a class="t-linehead" id="t-linehead0312c02"></a>「諸比丘！烏禪那迦海中，有轉輪聖王所行之<a class="t" id="t0312c03"></a>道，亦闊十二由旬。閻浮提中，轉輪聖王<a class="t" id="t0312c04"></a>出現世時，此中海道，自然涌現，與水齊平。<a class="t" id="t0312c05"></a>諸比丘！次烏禪那迦海有山，名曰烏承伽<a class="t" id="t0312c06"></a>羅。諸比丘！此烏承伽羅山，莊嚴端正，殊妙<a class="t" id="t0312c07"></a>可觀，一切樹、一切葉、一切華、一切果、一<a class="t" id="t0312c08"></a>切香，種種草、種種鳥獸，但是世間所出之<a class="t" id="t0312c09"></a>物，於彼山中，無不悉備。諸比丘！烏承伽羅<a class="t" id="t0312c10"></a>山，如是端正，殊妙可觀，汝等應當善持此<a class="t" id="t0312c11"></a>也。</p><a class="t" id="t0312c12"></a>
<p><a class="t-linehead" id="t-linehead0312c12"></a>「諸比丘！次復有山，名曰金脇。於此山中，有<a class="t" id="t0312c13"></a>八萬窟，有八萬龍象在中居住，竝皆白色，<a class="t" id="t0312c14"></a>如拘牟陀華，七支拄地，悉有神通，乘空而<a class="t" id="t0312c15"></a>行。其頂赤色，似因陀羅瞿波迦蟲，六牙具<a class="t" id="t0312c16"></a>足，其牙纖利，雜色金填。諸比丘！過金脇已，<a class="t" id="t0312c17"></a>即有雪山，高五百由旬，闊厚亦爾。其山殊<a class="t" id="t0312c18"></a>妙，四寶所成，謂金銀琉璃頗梨。其山四面，<a class="t" id="t0312c19"></a>有四金峯挺出山外，各高二十由旬。復有<a class="t" id="t0312c20"></a>高峯，眾寶間雜，逈然秀出，高百由旬。於山<a class="t" id="t0312c21"></a>頂上有池，名曰阿耨達多，阿耨達多龍王，在<a class="t" id="t0312c22"></a>中居住。其池縱廣五十由旬，其水涼冷，味甘<a class="t" id="t0312c23"></a>輕美，清淨不濁。七重塼壘、七重板砌、七重<a class="t" id="t0312c24"></a>欄楯、七重鈴網，周匝圍遶，端嚴殊妙，乃至<a class="t" id="t0312c25"></a>瑪瑙等七寶所成。復有諸華，優鉢羅華、鉢<a class="t" id="t0312c26"></a>頭摩華、拘牟陀華、奔茶利迦華，其華雜色<a class="t" id="t0312c27"></a>青黃赤白，大如車輪，下有藕根，麤如車軸，<a class="t" id="t0312c28"></a>汁白如乳，味甘如蜜。諸比丘！此阿耨達多<a class="t" id="t0312c29"></a>池中，有阿耨達多龍王宮，其殿五柱，殊妙<a class="t" id="t0313a01"></a>可愛。阿耨達多龍王與其眷屬，在中遊戲，受<a class="t" id="t0313a02"></a>天五欲，快樂自在。</p>
<p><a class="t-linehead" id="t-linehead0313a02"></a>「諸比丘！阿耨達多池東有<a class="t" id="t0313a03"></a>恒伽河，從象口出，與五百河俱流入東海。<a class="t" id="t0313a04"></a>阿耨達多池南有辛頭河，從牛口出，與五百<a class="t" id="t0313a05"></a>河俱流入南海。阿耨達多池西有薄叉河，從<a class="t" id="t0313a06"></a>馬口出，與五百河俱流入西海。阿耨達多池<a class="t" id="t0313a07"></a>北有斯陀河，從<span class="corr" title="[獅&gt;師] cf.【麗】">師</span>子口出，與五百河俱流入<a class="t" id="t0313a08"></a>北海。</p>
<p><a class="t-linehead" id="t-linehead0313a08"></a>「諸比丘！以何因緣，此龍名為阿耨達<a class="t" id="t0313a09"></a>多？諸比丘！有三因緣。何等為三？諸比丘！閻<a class="t" id="t0313a10"></a>浮洲中有諸龍住處，唯除阿耨達多龍王，<a class="t" id="t0313a11"></a>其餘諸龍受快樂時，便有熱沙墮其身上，諸<a class="t" id="t0313a12"></a>龍爾時即失天形，現蛇形相。諸龍時時受斯<a class="t" id="t0313a13"></a>等苦，阿耨達多龍王無如此事，是名第一因<a class="t" id="t0313a14"></a>緣。諸比丘！閻浮洲中，除阿耨達多龍王，其<a class="t" id="t0313a15"></a>餘諸龍遊戲樂時，有熱風來吹其身體，即<a class="t" id="t0313a16"></a>失天形，現蛇形相，有如是苦。阿耨達多龍王，<a class="t" id="t0313a17"></a>無如此事，是名第二因緣。諸比丘！閻浮洲<a class="t" id="t0313a18"></a>中所有諸龍遊戲樂時，金翅鳥王飛入其宮，<a class="t" id="t0313a19"></a>諸龍既見金翅鳥王，心生恐怖，以恐怖故，<a class="t" id="t0313a20"></a>即失天形，現蛇形相，具受眾苦。阿耨達多<a class="t" id="t0313a21"></a>龍王，無如此事。若金翅鳥王，生如是心：『我<a class="t" id="t0313a22"></a>今欲入阿耨達多龍王宮內。』彼金翅鳥，以報<a class="t" id="t0313a23"></a>劣故，即自受苦，永不能入阿耨達多龍王宮<a class="t" id="t0313a24"></a>殿。諸比丘！此是第三因緣。是故說名阿耨達<a class="t" id="t0313a25"></a>多。</p><a class="t" id="t0313a26"></a>
<p><a class="t-linehead" id="t-linehead0313a26"></a>「諸比丘！雪山南面，不遠有城，名毘舍離。毘舍<a class="t" id="t0313a27"></a>離北，有七黑山，七黑山北，有香山。於香<a class="t" id="t0313a28"></a>山中，有無量無邊緊那羅住，常有歌舞音樂<a class="t" id="t0313a29"></a>之聲。其山多有種種諸樹，其樹各出種種香<a class="t" id="t0313b01"></a>熏，大威德神之所居止。諸比丘！彼香山中有<a class="t" id="t0313b02"></a>二寶窟，一名雜色、二名善雜色，殊妙可愛，乃<a class="t" id="t0313b03"></a>至瑪瑙七寶所成，各皆縱廣五十由旬，柔軟<a class="t" id="t0313b04"></a>滑澤，觸之猶若迦旃連提迦衣。諸比丘！有<a class="t" id="t0313b05"></a>一乾闥婆王，名無比喻，與五百緊那羅女，<a class="t" id="t0313b06"></a>在雜色、善雜色二窟中住，具受五欲，娛樂遊<a class="t" id="t0313b07"></a>戲，行住坐起。諸比丘！二窟之北，有大娑羅<a class="t" id="t0313b08"></a>樹王，名為善住，別有八千娑羅樹林，周匝<a class="t" id="t0313b09"></a>圍遶。彼善住娑羅林下，有一龍象，亦名善<a class="t" id="t0313b10"></a>住，遊止其中。色甚鮮白，如拘牟陀華，七支<a class="t" id="t0313b11"></a>拄地，騰空而行，頂骨隆高，如因陀羅瞿波<a class="t" id="t0313b12"></a>迦蟲。其頭赤色，具足六牙，其牙纖利，金<a class="t" id="t0313b13"></a>沙廁填。復有八千諸餘龍象，以為眷屬，其色<a class="t" id="t0313b14"></a>悉白，如拘牟陀華，七支拄地，乃至悉以金<a class="t" id="t0313b15"></a>填其牙。於善住娑羅林北，為善住大龍象王<a class="t" id="t0313b16"></a>出生一池，名曼陀吉尼，縱廣正等五十由旬，<a class="t" id="t0313b17"></a>其水涼冷，甘美澄清無諸濁穢，乃至藕根大<a class="t" id="t0313b18"></a>如車軸，破之汁出，色白如乳，味甘若蜜。諸比<a class="t" id="t0313b19"></a>丘！曼陀吉尼池側，周匝更有八千諸池，四<a class="t" id="t0313b20"></a>面圍遶，一一皆如曼陀吉尼，無有異也。</p>
<p><a class="t-linehead" id="t-linehead0313b20"></a>「諸<a class="t" id="t0313b21"></a>比丘！其善住龍象王，意若欲入曼陀吉尼池<a class="t" id="t0313b22"></a>中遊戲之時，即念八千龍象眷屬。時，彼八千<a class="t" id="t0313b23"></a>諸龍象等，亦起是心：『善住象王心念我等，<a class="t" id="t0313b24"></a>今者當往善住王處。』諸象到已，皆在善住龍<a class="t" id="t0313b25"></a>象王前，低頭而立。爾時，善住大龍象王知<a class="t" id="t0313b26"></a>諸象集，即便發引，向曼陀吉尼池。八千龍<a class="t" id="t0313b27"></a>象，前後圍遶隨從而行。善住象王從容安步，<a class="t" id="t0313b28"></a>諸龍象中，有持白蓋覆其上者；有以鼻持白<a class="t" id="t0313b29"></a>摩尼拂拂其背者；有諸樂神，歌舞作倡，在<a class="t" id="t0313c01"></a>前引導。爾時，善住大龍象王到已便入曼陀<a class="t" id="t0313c02"></a>吉尼池，出沒洗浴，歡娛遊戲，從心適意，<a class="t" id="t0313c03"></a>受諸快樂。中有龍象洗其鼻者，或有龍象<a class="t" id="t0313c04"></a>磨其牙者、或有龍象揩其耳者、或有龍象<a class="t" id="t0313c05"></a>灌其頭者、或有龍象淋其背者、或<span class="corr" title="[&gt;有] cf.【麗】">有</span>龍象摩其<a class="t" id="t0313c06"></a>脇者、或有龍象洗其髀者、或有龍象洗其足<a class="t" id="t0313c07"></a>者、或有龍象浴其尾者；或有龍象拔取藕<a class="t" id="t0313c08"></a>根淨洗鼻擎內其口者；或有龍象，拔優鉢羅<a class="t" id="t0313c09"></a>華、鉢頭摩華、拘牟陀華、奔茶利迦華等，繫<a class="t" id="t0313c10"></a>於善住象王頭者。</p><a class="t" id="t0313c11"></a>
<p><a class="t-linehead" id="t-linehead0313c11"></a>「爾時，善住大龍象王，於曼陀吉尼池中，恣意<a class="t" id="t0313c12"></a>洗浴，遊戲歡娛，自在受樂，噉諸龍象所奉<a class="t" id="t0313c13"></a>藕根，頭上莊飾優鉢羅等種種雜華。是事<a class="t" id="t0313c14"></a>訖已，從彼池出，上岸停住。八千龍象，然後<a class="t" id="t0313c15"></a>散入八千池中，隨意洗浴，遊戲自在受快樂<a class="t" id="t0313c16"></a>已，各食藕根，食竟亦以優鉢羅等種種雜華，<a class="t" id="t0313c17"></a>繫其頭上，用自莊嚴，復共集會善住王所，<a class="t" id="t0313c18"></a>四面圍遶，恭敬而住。爾時，善住大龍象王，<a class="t" id="t0313c19"></a>與彼八千諸龍象等，前後導從，還詣善住娑<a class="t" id="t0313c20"></a>羅樹林所。象王行時，諸龍象等，或擎白蓋，<a class="t" id="t0313c21"></a>或執白拂，隨從如前，諸神作樂，導引亦爾。<a class="t" id="t0313c22"></a>爾時，善住大龍象王，到善住娑羅大林已，在<a class="t" id="t0313c23"></a>樹王下，隨意臥起受諸安樂，八千龍象亦各<a class="t" id="t0313c24"></a>詣彼八千樹下，行住臥起自在安樂。於彼林<a class="t" id="t0313c25"></a>中有娑羅樹，其本或復周圍六尋，有娑羅樹，<a class="t" id="t0313c26"></a>其本或復周圍七尋八尋九尋十尋，有娑<a class="t" id="t0313c27"></a>羅樹其本周圍十二尋者，唯此善住娑羅樹<a class="t" id="t0313c28"></a>王，其本周圍十有六尋。彼八千娑羅樹林之<a class="t" id="t0313c29"></a>中，若有萎黃及所落葉，即有風來，吹令外<a class="t" id="t0314a01"></a>出，不穢其林；八千龍象，所有便利穢汙之物，<a class="t" id="t0314a02"></a>有諸夜叉隨掃擲棄。</p><a class="t" id="t0314a03"></a>
<p><a class="t-linehead" id="t-linehead0314a03"></a>「諸比丘！閻浮提中，有轉輪聖王出現世時，<a class="t" id="t0314a04"></a>八千象中一最小者，日日晨旦至輪王前<a class="t" id="t0314a05"></a>供給承事，調善象寶因此得名。彼善住大龍<a class="t" id="t0314a06"></a>象王，每十五日晨旦，往詣天帝釋所，在前<a class="t" id="t0314a07"></a>住立，承奉駈使。諸比丘！善住象王有此神<a class="t" id="t0314a08"></a>通，有此威德，雖復生於象畜之中，然是龍<a class="t" id="t0314a09"></a>輩，乃有如是大威神力。汝等比丘，應當念<a class="t" id="t0314a10"></a>持。</p><a class="t" id="t0314a11"></a>
<h2>起世經欝單越洲品第二之一</h2><a class="t" id="t0314a12"></a>
<p><a class="t-linehead" id="t-linehead0314a12"></a>「諸比丘！欝單越洲有無量山，彼諸山中，有<a class="t" id="t0314a13"></a>種種樹，其樹欝茂，出種種香，其香普熏，遍<a class="t" id="t0314a14"></a>彼洲處。生種種草，皆紺青色，右旋宛轉，如<a class="t" id="t0314a15"></a>孔雀毛，香氣猶如婆師迦華，觸之柔軟，如<a class="t" id="t0314a16"></a>迦旃連提迦衣，長齊四指，下足則偃，舉足<a class="t" id="t0314a17"></a>還復。別有種種雜色果樹，樹有種種莖葉<a class="t" id="t0314a18"></a>華果，出種種香，其香普熏。種種諸鳥，各<a class="t" id="t0314a19"></a>各自鳴，其聲和雅，其音微妙。彼諸山中，有<a class="t" id="t0314a20"></a>種種河，百道流散，平順向下，漸漸安行，不<a class="t" id="t0314a21"></a>緩不急，無有波浪；其岸不深，平淺易涉，其<a class="t" id="t0314a22"></a>水清澄，眾華覆上，闊半由旬，水流遍滿。諸<a class="t" id="t0314a23"></a>河兩岸，有種種林，隨水而生，枝葉映覆，種<a class="t" id="t0314a24"></a>種香華，種種雜果，青草彌布，眾鳥和鳴。<a class="t" id="t0314a25"></a>又彼河岸，有諸妙船，雜色莊嚴，殊妙可愛，<a class="t" id="t0314a26"></a>並是金銀琉璃、頗梨赤珠、車<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等，七寶<a class="t" id="t0314a27"></a>所成。</p><a class="t" id="t0314a28"></a>
<p><a class="t-linehead" id="t-linehead0314a28"></a>「諸比丘！欝單越洲，其地平正，無諸荊棘、深<a class="t" id="t0314a29"></a>邃稠林、坑坎屏廁、糞穢不淨、礓石瓦礫，純<a class="t" id="t0314b01"></a>是金銀，不寒不熱，時節調和；地常潤澤，青<a class="t" id="t0314b02"></a>草彌覆，諸雜林樹，枝葉恒榮，華果成就。<a class="t" id="t0314b03"></a>諸比丘！欝單越洲，復有樹林，名曰安住，其<a class="t" id="t0314b04"></a>樹皆高六拘盧奢<span class="t-note">（一拘盧奢五里）</span>，葉密重布，次第相<a class="t" id="t0314b05"></a>接，如草覆屋，雨滴不漏，彼諸人等，樹下居<a class="t" id="t0314b06"></a>住。有諸香樹，亦高六拘盧奢，或復有高五<a class="t" id="t0314b07"></a>拘盧奢，四三二一拘盧奢者，其最小樹，高<a class="t" id="t0314b08"></a>半拘盧奢，悉有種種枝葉華果，此諸樹上，<a class="t" id="t0314b09"></a>隨心流出種種香氣。復有劫波娑樹，亦高六<a class="t" id="t0314b10"></a>拘盧奢，乃至五四三二一拘盧奢，如是最小，<a class="t" id="t0314b11"></a>半拘盧奢，悉有種種枝葉華果，從其果邊<a class="t" id="t0314b12"></a>自然而出種種雜衣，懸置樹間。復有種種瓔<a class="t" id="t0314b13"></a>珞之樹，其樹亦高六拘盧奢，乃至五四三二<a class="t" id="t0314b14"></a>一拘盧奢者，如是最小半拘盧奢，悉有<a class="t" id="t0314b15"></a>種種枝葉華果，從其果邊，隨心流出種種<a class="t" id="t0314b16"></a>瓔珞，懸垂而住。復有鬘樹，其樹亦高六拘<a class="t" id="t0314b17"></a>盧奢，乃至五四三二一拘盧奢者，如是最小<a class="t" id="t0314b18"></a>半拘盧奢，亦有種種枝葉華果，從其果邊，<a class="t" id="t0314b19"></a>隨心而出種種鬘形，懸著於樹。復有器樹，<a class="t" id="t0314b20"></a>其樹亦高六拘盧奢，乃至五四三二一拘盧<a class="t" id="t0314b21"></a>奢者，如是最小半拘盧奢，亦有種種枝葉華<a class="t" id="t0314b22"></a>果，從其果邊，隨心而出種種器形，懸著於<a class="t" id="t0314b23"></a>樹。復有種種眾雜果樹，其樹亦高六拘盧<a class="t" id="t0314b24"></a>奢，乃至五四三二一拘盧奢，如是最小半<a class="t" id="t0314b25"></a>拘盧奢，皆有種種枝葉華果，從其樹枝，隨<a class="t" id="t0314b26"></a>心而出種種眾果，在於樹上。又有樂樹，其<a class="t" id="t0314b27"></a>樹亦高六拘盧奢，乃至五四三二一拘盧奢<a class="t" id="t0314b28"></a>者，如是最小半拘盧奢，亦有種種枝葉華<a class="t" id="t0314b29"></a>果，從其果邊，隨心而出種種樂器，懸在<a class="t" id="t0314c01"></a>樹間。其地又有自然秔米，不藉耕種，鮮潔<a class="t" id="t0314c02"></a>白淨，無有皮糩。欲熟食時，別有諸果，名曰<a class="t" id="t0314c03"></a>敦持，用作鎗釜，燒以火珠，不假薪炭，自然<a class="t" id="t0314c04"></a>出焰，隨意所欲，熟諸飲食；食既熟已，珠焰<a class="t" id="t0314c05"></a>乃息。</p><a class="t" id="t0314c06"></a>
<p><a class="t-linehead" id="t-linehead0314c06"></a>「諸比丘！欝單越洲，周匝四面有四池水，其<a class="t" id="t0314c07"></a>池皆名阿耨達多，並各縱廣五十由旬，其水<a class="t" id="t0314c08"></a>涼冷，柔軟甘輕，香潔不濁。七重塼壘、七重板<a class="t" id="t0314c09"></a>砌、七重欄楯，周匝圍繞，七重鈴網周匝懸<a class="t" id="t0314c10"></a>垂；復有七重多羅行樹，四面周圍，雜色可愛，<a class="t" id="t0314c11"></a>金銀琉璃、頗梨赤珠、車<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等，七寶所成。<a class="t" id="t0314c12"></a>於池四方各有階道，一一階道亦七寶成，雜<a class="t" id="t0314c13"></a>色綺錯；復有諸華，優鉢羅花，鉢頭摩華、拘<a class="t" id="t0314c14"></a>牟陀花、奔茶利迦花等，青黃赤白，及縹碧<a class="t" id="t0314c15"></a>色，一一花量，大如車輪，香氣氛氳微妙最勝；<a class="t" id="t0314c16"></a>復有諸藕，大如車軸，破之汁出，其色如乳，<a class="t" id="t0314c17"></a>食之甘美，其味如蜜。</p><a class="t" id="t0314c18"></a>
<p><a class="t-linehead" id="t-linehead0314c18"></a>「諸比丘！阿耨達多池之四面，有四大河，闊<a class="t" id="t0314c19"></a>一由旬，雜華彌覆，其水平順，直流無曲，不<a class="t" id="t0314c20"></a>急不緩，無有波浪，奔逸衝擊，其岸不高，平<a class="t" id="t0314c21"></a>淺易入。諸河兩岸，有種種林，交柯映覆，出<a class="t" id="t0314c22"></a>眾妙香。有種種草生於其側，色青柔軟，宛<a class="t" id="t0314c23"></a>轉右旋，略說乃至，高齊四指，下足隨下，舉<a class="t" id="t0314c24"></a>足還復；亦有諸鳥出種種聲。於河兩岸又有<a class="t" id="t0314c25"></a>諸船，雜色可樂，乃至車<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等七寶之<a class="t" id="t0314c26"></a>所合成，觸之柔軟，如迦旃隣提迦衣。</p><a class="t" id="t0314c27"></a>
<p><a class="t-linehead" id="t-linehead0314c27"></a>「諸比丘！欝單越洲，恒於半夜，從阿耨達多四<a class="t" id="t0314c28"></a>池之中，起大密雲，周匝遍布，欝單越洲及<a class="t" id="t0314c29"></a>諸山海，悉彌覆已，然後乃雨，八功德水，如<a class="t" id="t0315a01"></a>搆牛乳頃，雨深四指，當下之處，即沒地中，<a class="t" id="t0315a02"></a>更不滂流。還於半夜，雨止雲除，虛空清淨，<a class="t" id="t0315a03"></a>從海起風，吹此甘澤，清涼柔軟，觸之安樂，<a class="t" id="t0315a04"></a>潤彼欝單越洲，普令調適肥膩滋濃。如巧鬘<a class="t" id="t0315a05"></a>師及鬘師弟子作鬘既成，以水灑散，彼鬘被<a class="t" id="t0315a06"></a>灑，光澤鮮明。諸比丘！欝單越洲，其地恒<a class="t" id="t0315a07"></a>潤，悅澤光膩，亦復如是，常如有人以酥油<a class="t" id="t0315a08"></a>塗。諸比丘！欝單越洲，復有一池，名曰善現，<a class="t" id="t0315a09"></a>其池縱廣一百由旬，涼冷柔軟，清淨無濁，<a class="t" id="t0315a10"></a>七寶塼砌，乃至藕根味甘如蜜。諸比丘！善<a class="t" id="t0315a11"></a>現池東，復有一苑，亦名善現，其苑縱廣一<a class="t" id="t0315a12"></a>百由旬，七重欄楯、七重鈴網，多羅行樹亦<a class="t" id="t0315a13"></a>有七重，周匝圍繞，雜色可樂，乃至悉是車<a class="t" id="t0315a14"></a><span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙七寶所成。一一方面，各有諸門，於<a class="t" id="t0315a15"></a>一一門悉有却敵，雜色可樂，亦是金銀琉璃、<a class="t" id="t0315a16"></a>珊瑚赤珠、車<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等七寶所成。諸比丘！<a class="t" id="t0315a17"></a>彼善現苑，平正端嚴，無諸荊棘、丘陵坑坎、礓<a class="t" id="t0315a18"></a>石瓦礫，及屏廁等諸雜穢物，唯多金銀種種<a class="t" id="t0315a19"></a>異寶；節氣調和，不寒不熱；常有泉流四面<a class="t" id="t0315a20"></a>彌滿，樹葉敷榮，華果成就。有種種香，隨<a class="t" id="t0315a21"></a>風芬馥；復有種種異類眾鳥，常出妙聲，和雅<a class="t" id="t0315a22"></a>清暢；有草青色，右旋宛轉，柔軟細滑，如孔<a class="t" id="t0315a23"></a>雀毛，香氣皆似婆利師華，觸之如觸迦旃隣<a class="t" id="t0315a24"></a>提迦衣，以足蹈之，隨足上下；復有諸樹，其<a class="t" id="t0315a25"></a>樹各有種種根莖華葉果實，咸出眾香，普<a class="t" id="t0315a26"></a>熏彼地。諸比丘！善現苑中，亦有樹林，名為<a class="t" id="t0315a27"></a>安住，樹並舉高六拘盧奢，葉密重布，雨滴<a class="t" id="t0315a28"></a>不下，更相鱗次，如草覆舍，諸人於下居住<a class="t" id="t0315a29"></a>止宿；復有香樹、劫波娑樹、瓔樹、鬘樹、器樹、果<a class="t" id="t0315b01"></a>樹，又有自然秔米熟飯，清淨美妙。諸比丘！<a class="t" id="t0315b02"></a>彼善現苑，無我無主，亦無守護，欝單越人<a class="t" id="t0315b03"></a>欲入此苑，自在遊戲，受諸樂時，於其四門，<a class="t" id="t0315b04"></a>隨意所趣，入彼苑已遊戲澡浴，恣情受樂，<a class="t" id="t0315b05"></a>欲去即去欲留即留，隨心自在。</p>
<p><a class="t-linehead" id="t-linehead0315b05"></a>「諸比丘！為<a class="t" id="t0315b06"></a>欝單越人故，於善現池南復有一苑，名曰普<a class="t" id="t0315b07"></a>賢，其苑縱廣一百由旬，七重欄楯，周匝圍<a class="t" id="t0315b08"></a>繞，乃至熟飯清淨美妙。諸比丘！此普賢苑亦<a class="t" id="t0315b09"></a>無守護，欝單越人，若欲須入普賢苑中澡浴<a class="t" id="t0315b10"></a>遊戲受快樂時，從其四門隨意而入，入已澡<a class="t" id="t0315b11"></a>浴遊戲受樂，既受樂已，欲去即去欲留即<a class="t" id="t0315b12"></a>留。</p>
<p><a class="t-linehead" id="t-linehead0315b12"></a>「諸比丘！為欝單越人故，善現池西復有<a class="t" id="t0315b13"></a>一苑，名曰善華，其苑縱廣一百由旬，七重<a class="t" id="t0315b14"></a>欄楯周匝圍繞，略說乃至，如善現苑等無<a class="t" id="t0315b15"></a>有異，亦復無有守護之者。欝單越人若欲須<a class="t" id="t0315b16"></a>入善華苑中澡浴遊戲受快樂時，從其四門<a class="t" id="t0315b17"></a>隨意而入，入已澡浴遊戲受樂，既受樂已，欲<a class="t" id="t0315b18"></a>去即去欲留即留。</p><a class="t" id="t0315b19"></a>
<p><a class="t-linehead" id="t-linehead0315b19"></a>「諸比丘！為欝單越人故，於善現池北復有一<a class="t" id="t0315b20"></a>苑，名曰喜樂，縱廣正等一百由旬，乃至無<a class="t" id="t0315b21"></a>有守護之者。欝單越人若欲須入喜樂苑中<a class="t" id="t0315b22"></a>澡浴遊戲受快樂時，從其四門隨意而入，入<a class="t" id="t0315b23"></a>已澡浴遊戲受樂，既受樂已，欲去即去欲留<a class="t" id="t0315b24"></a>即留，略說如前善現苑等。</p><a class="t" id="t0315b25"></a>
<p><a class="t-linehead" id="t-linehead0315b25"></a>「諸比丘！為欝單越人故，於善現池東接善現<a class="t" id="t0315b26"></a>苑，其間有河，名易入道，漸次下流，無有波<a class="t" id="t0315b27"></a>浪，不緩不急，雜華遍覆，闊二由旬半。諸比<a class="t" id="t0315b28"></a>丘！易入道河，於兩岸上有種種樹，枝葉映<a class="t" id="t0315b29"></a>覆，出種種香，普熏其處，生種種草，略說乃<a class="t" id="t0315c01"></a>至觸之柔軟，如迦旃隣提迦衣，高齊四指，<a class="t" id="t0315c02"></a>以足蹈之，隨足上下或舉或伏；又有種種雜<a class="t" id="t0315c03"></a>色果樹，枝葉華果，悉皆具足；亦有種種<a class="t" id="t0315c04"></a>香氣普熏；種種異鳥各各和鳴。其河兩岸有<a class="t" id="t0315c05"></a>諸妙船，雜色可樂，七寶所成，金銀琉璃、頗<a class="t" id="t0315c06"></a>梨赤珠、車<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等，莊嚴挍飾。</p><a class="t" id="t0315c07"></a>
<p><a class="t-linehead" id="t-linehead0315c07"></a>「諸比丘！為欝單越人故，於善現池南有一大<a class="t" id="t0315c08"></a>河，名曰善體，漸次下流，略說皆如易入道河。<a class="t" id="t0315c09"></a>此處所有種種樹林，與彼無異，乃至諸船，雜<a class="t" id="t0315c10"></a>色所成，柔軟猶若迦旃隣提迦衣。諸比丘！於<a class="t" id="t0315c11"></a>善現池西，為欝單越人故，有一大河，名曰等<a class="t" id="t0315c12"></a>車，乃至略說，漸次而下。諸比丘！於善現池<a class="t" id="t0315c13"></a>北，為欝單越人故，有一大河，名曰威主，漸<a class="t" id="t0315c14"></a>次而下，略說乃至兩岸有船，七寶莊飾，柔<a class="t" id="t0315c15"></a>軟猶若迦旃隣提迦衣。此中有欝陀那偈：</p><a class="t" id="t0315c16"></a><blockquote class="gatha">
<p>「『善現普賢等，　　善華及喜樂，<a class="t" id="t0315c17"></a><br>
　易入并善體，　　等車威主河。』</p>
</blockquote><a class="t" id="t0315c18"></a>
<p><a class="t-linehead" id="t-linehead0315c18"></a>「諸比丘！欝單越人，若欲入彼易入道河、善體、<a class="t" id="t0315c19"></a>等車、威主等河，澡浴遊戲受諸樂時，即皆至<a class="t" id="t0315c20"></a>彼河之兩岸，脫其衣裳，置於岸側，各坐諸<a class="t" id="t0315c21"></a>船，乘至水中，澡浴身體，遊戲受樂。既澡浴<a class="t" id="t0315c22"></a>已，隨有何人在前出者，即取上衣著已而<a class="t" id="t0315c23"></a>去，亦不求覓所服本衣。何以故？欝單越人無<a class="t" id="t0315c24"></a>我我所、無守護故。是諸人等，又復往詣眾香<a class="t" id="t0315c25"></a>樹下，到樹下已，其樹自然低枝垂屈，為彼諸<a class="t" id="t0315c26"></a>人出眾妙香，令其自手攀擥得及。彼人於<a class="t" id="t0315c27"></a>樹取種種香，用塗身已，復各往詣劫波娑樹，<a class="t" id="t0315c28"></a>到已其樹亦復如前低枝垂下，出種種衣，<a class="t" id="t0315c29"></a>令彼諸人手所擥及。彼人於樹復取種種上<a class="t" id="t0316a01"></a>妙衣服，著已而去，轉更往詣瓔珞樹下，既到<a class="t" id="t0316a02"></a>彼已，瓔珞樹枝亦皆垂屈，為彼諸人流出種<a class="t" id="t0316a03"></a>種上妙瓔珞，手所擥及。彼人於樹牽取種種<a class="t" id="t0316a04"></a>瓔珞之具，繫著身已，更轉往詣諸鬘樹下，<a class="t" id="t0316a05"></a>既到樹已，鬘樹自然為彼諸人垂枝下曲，流<a class="t" id="t0316a06"></a>出種種上妙寶鬘，令彼人等手所擥及；便於<a class="t" id="t0316a07"></a>樹枝取諸妙鬘，繫頭上已，轉更往詣諸器物<a class="t" id="t0316a08"></a>樹，既到樹已，器樹自然枝亦垂下，令其手<a class="t" id="t0316a09"></a>及，隨意所欲取彼器已，持詣果樹。時彼果<a class="t" id="t0316a10"></a>樹，亦為諸人枝垂下曲，出生種種勝妙甘<a class="t" id="t0316a11"></a>果，令手擥及，彼人於樹，隨心所欲取其熟<a class="t" id="t0316a12"></a>果適意食之，於中或有搦取其汁，器盛而飲。<a class="t" id="t0316a13"></a>食飲既訖，乃復往詣音樂樹林，到彼林已，為<a class="t" id="t0316a14"></a>諸人故，音樂樹枝亦皆垂下，為出種種音<a class="t" id="t0316a15"></a>樂之器，手所擥及。彼人於樹，各隨所須取<a class="t" id="t0316a16"></a>眾樂器，其形殊妙其音和雅，取已抱持，東<a class="t" id="t0316a17"></a>西遊戲，欲彈則彈，欲舞則舞，欲歌則歌，隨<a class="t" id="t0316a18"></a>情所樂，受種種樂。其事訖已，各隨所好，或去<a class="t" id="t0316a19"></a>或留。」</p><a class="t" id="t0316a20"></a>
<p class="endsutta"><span class="t-juanname">起世經卷第一</span></p><a class="t" id="t0316a21"></a><div class="w"><div>
<p><a class="t-linehead" id="t-linehead0316a21"></a>此經，宋藏題為起世因本經，闍那崛多譯，<a class="t" id="t0316a22"></a>却之為後經，編入取凾，丹藏題為起世經，<a class="t" id="t0316a23"></a>進之為前經。今檢《開元錄》，丹藏為正，故今<a class="t" id="t0316a24"></a>題中除因本二字，進之為澄函焉。</p></div></div>　<a class="t" id="t0316a25"></a><a class="t" id="t0316a26"></a><a class="t" id="t0316a27"></a>
<p class="suttainfo"><span class="t-juanname">起世經卷第二</span><br><a class="t" id="t0316a28"></a><a class="t" id="t0316a29"></a>
<span class="t-byline">隋天竺三藏闍那崛多等譯</span></p><a class="t" id="t0316b01"></a><h2>欝單越洲品第二之餘</h2><a class="t" id="t0316b02"></a>
<p><a class="t-linehead" id="t-linehead0316b02"></a>「諸比丘！欝單越人，髮紺青色，長齊八指，人<a class="t" id="t0316b03"></a>皆一類，一形一色，無別形色可知其異。諸<a class="t" id="t0316b04"></a>比丘！欝單越人，悉有衣服，無有裸形及半<a class="t" id="t0316b05"></a>露者，親疎平等無所適莫，齒皆齊密，不缺<a class="t" id="t0316b06"></a>不疎，美妙淨潔，色白如珂，鮮明可愛。諸比<a class="t" id="t0316b07"></a>丘！欝單越人，若有飢渴須飲食時，便自收<a class="t" id="t0316b08"></a>取，不耕不種，自然粳米，清淨鮮白，無有糠<a class="t" id="t0316b09"></a>糩，取已盛置敦持果中，復取火珠，置敦持<a class="t" id="t0316b10"></a>下，眾生福力，火珠應時，忽然出焰，飲食熟<a class="t" id="t0316b11"></a>已，焰還自滅。彼人得飯欲食之時，施設器<a class="t" id="t0316b12"></a>物，就座而坐。爾時，若有四方人來，欲共同<a class="t" id="t0316b13"></a>食，即為諸人具設飯食，飯終不盡，乃至食<a class="t" id="t0316b14"></a>人，坐食未竟，所設之飯器常盈滿。彼人食此<a class="t" id="t0316b15"></a>無有糠糩自然粳米成熟飯時，清淨香美，眾<a class="t" id="t0316b16"></a>味備具，不須羹臛，其飯形色，猶若諸天蘇<a class="t" id="t0316b17"></a>陀之味，又如華叢潔白鮮明。彼人食已，身<a class="t" id="t0316b18"></a>分充盈無減無缺，湛然不改無老無變，是食<a class="t" id="t0316b19"></a>乃至資益彼人，色力安辯無不具足。</p>
<p><a class="t-linehead" id="t-linehead0316b19"></a>「諸比丘！<a class="t" id="t0316b20"></a>欝單越人，若於女人生染著時，隨心所愛，迴<a class="t" id="t0316b21"></a>目觀視，彼女知情即來隨逐，其人將行至於<a class="t" id="t0316b22"></a>樹下，所將之女，若是此人母姨姉妹親戚類<a class="t" id="t0316b23"></a>者，樹枝如本不為下垂，其葉應時萎黃枯落，<a class="t" id="t0316b24"></a>不相覆苫，不出華果，亦不為出牀敷臥具。<a class="t" id="t0316b25"></a>若非母姨姉妹等者，樹即低枝垂條覆蔭，柯<a class="t" id="t0316b26"></a>葉欝茂，華果鮮榮，亦為彼人出百千種牀敷<a class="t" id="t0316b27"></a>臥具，便共相將入於樹下，隨意所為歡娛<a class="t" id="t0316b28"></a>受樂。</p><a class="t" id="t0316b29"></a>
<p><a class="t-linehead" id="t-linehead0316b29"></a>「諸比丘！欝單越人，住於母胎，唯經七日，至<a class="t" id="t0316c01"></a>第八日即便產生。其母產訖，隨所生子若男<a class="t" id="t0316c02"></a>若女，皆將置於四衢道中，捨之而去。於彼道<a class="t" id="t0316c03"></a>上東西南北行人往來，見此男女心生憐念，<a class="t" id="t0316c04"></a>為養育故，各以手指內其口中，於彼指端，<a class="t" id="t0316c05"></a>自然流出上妙甘乳，飲彼男女，令得全活。如<a class="t" id="t0316c06"></a>是飲乳，經於七日，彼諸男女還自成就一色<a class="t" id="t0316c07"></a>類身，與彼舊人形量無異，男還逐男，女還<a class="t" id="t0316c08"></a>逐女，各依伴侶相隨而去。</p><a class="t" id="t0316c09"></a>
<p><a class="t-linehead" id="t-linehead0316c09"></a>「諸比丘！欝單越人壽命一定，無有中夭，命若<a class="t" id="t0316c10"></a>終時，皆得上生。何因緣故，欝單越人得此定<a class="t" id="t0316c11"></a>壽，命終已後皆復上生？諸比丘！世或有人，<a class="t" id="t0316c12"></a>專事殺生、偷盜、邪婬、妄言、兩舌、惡口、綺語、貪瞋、<a class="t" id="t0316c13"></a>邪見，以是因緣身壞命終，墜墮惡道，生地<a class="t" id="t0316c14"></a>獄中。或復有人，不曾殺生、不盜他物，不行<a class="t" id="t0316c15"></a>邪婬、不妄言、不兩舌、不惡口、不綺語、不<a class="t" id="t0316c16"></a>貪、不瞋、亦不邪見，以是因緣，身壞命終，<a class="t" id="t0316c17"></a>趣向善道，生人天中。何因緣故，向下生者？<a class="t" id="t0316c18"></a>以其殺生、邪見等故。何因緣故，向上生者？<a class="t" id="t0316c19"></a>以不殺生、正見等故。或復有人作如是念：『我<a class="t" id="t0316c20"></a>於今者應行十善，以是因緣，我身壞時，當<a class="t" id="t0316c21"></a>得往生欝單越中。彼處生已，住壽千年不增<a class="t" id="t0316c22"></a>不減。』彼人既作如是願已，行十善業，身壞<a class="t" id="t0316c23"></a>得生欝單越中，既於彼處復得定壽，滿足<a class="t" id="t0316c24"></a>千年不增不減。諸比丘！以此因緣，欝單越人<a class="t" id="t0316c25"></a>得定壽命。</p><a class="t" id="t0316c26"></a>
<p><a class="t-linehead" id="t-linehead0316c26"></a>「諸比丘！何因緣故皆得上生？諸比丘！閻浮洲<a class="t" id="t0316c27"></a>人以於他邊受十善業，是故命終即得往生<a class="t" id="t0316c28"></a>欝單越界。欝單越人以其舊有具十善業，欝<a class="t" id="t0316c29"></a>單越中如法行故，身壞命終皆當上生諸天<a class="t" id="t0317a01"></a>善處。諸比丘！以此因緣，欝單越人上生勝<a class="t" id="t0317a02"></a>處。諸比丘！欝單越人命行終盡捨壽之時，<a class="t" id="t0317a03"></a>無有一人憂戀悲哭，唯共輿置四衢道中，<a class="t" id="t0317a04"></a>捨之而去。</p><a class="t" id="t0317a05"></a>
<p><a class="t-linehead" id="t-linehead0317a05"></a>「諸比丘！欝單越人中有如是法，若有眾生，<a class="t" id="t0317a06"></a>壽命盡時，即有一鳥，名憂承伽摩<span class="t-note">（隋言高逝）</span>，從大<a class="t" id="t0317a07"></a>山中疾飛而至，銜死人髮，將其尸骸，擲置<a class="t" id="t0317a08"></a>餘方洲渚之上。何以故？欝單越人業行清<a class="t" id="t0317a09"></a>淨，樂淨潔故。樂意喜故，不令風吹臭穢之<a class="t" id="t0317a10"></a>氣來至其所。諸比丘！欝單越人大小便利將<a class="t" id="t0317a11"></a>下之時，為彼人故地即開裂，便利畢已地合<a class="t" id="t0317a12"></a>如故。何以故？欝單越人樂淨潔故，樂意喜<a class="t" id="t0317a13"></a>故。</p><a class="t" id="t0317a14"></a>
<p><a class="t-linehead" id="t-linehead0317a14"></a>「復次，彼處有何因緣而得說名欝單越洲？諸<a class="t" id="t0317a15"></a>比丘！彼欝單越洲，於四天下中比餘三洲，<a class="t" id="t0317a16"></a>最上最妙最高最勝，故說彼洲為欝單越也<a class="t" id="t0317a17"></a><span class="t-note">（欝單越，正音欝怛羅究溜，隋言高上作，謂高上於餘方也）</span>。</p><a class="t" id="t0317a18"></a>
<h2>起世經轉輪聖王品第三</h2><a class="t" id="t0317a19"></a>
<p><a class="t-linehead" id="t-linehead0317a19"></a>「諸比丘！閻浮洲內，轉輪聖王出現世時，此閻<a class="t" id="t0317a20"></a>浮洲，自然具有七種瑞寶，轉輪王身復有四<a class="t" id="t0317a21"></a>種神通德力。何者七寶？一金輪寶、二白象<a class="t" id="t0317a22"></a>寶、三紺馬寶、四神珠寶、五玉女寶、六主藏<a class="t" id="t0317a23"></a>寶、七兵將寶，是為七寶。諸比丘！云何名<a class="t" id="t0317a24"></a>為轉輪聖王輪寶具足？諸比丘！轉輪聖王出<a class="t" id="t0317a25"></a>閻浮洲，以水灌頂作剎利主，於十五日月盛<a class="t" id="t0317a26"></a>圓滿受齋之晨，洗沐清淨，不擣白<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>以為衣<a class="t" id="t0317a27"></a>服，解髮垂下，飾以摩尼及諸瓔珞，在樓閣<a class="t" id="t0317a28"></a>上，親屬群臣前後圍遶。是時，王前有金輪寶<a class="t" id="t0317a29"></a>忽然來應，輪徑七肘，千輻轂輞眾相滿足，<a class="t" id="t0317b01"></a>自然成就非工匠造。爾時，灌頂剎利轉輪聖<a class="t" id="t0317b02"></a>王，即作是念：『我昔曾聞有如是說：「若灌頂<a class="t" id="t0317b03"></a>剎利王，於十五日月盛圓滿受齋之晨，洗沐<a class="t" id="t0317b04"></a>清淨，身著不擣白<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>之衣服諸瓔珞，在樓閣<a class="t" id="t0317b05"></a>上，親屬群臣前後圍遶，是時王前忽然而有<a class="t" id="t0317b06"></a>天金輪寶，千輻轂輞眾相滿足，自然來應非<a class="t" id="t0317b07"></a>工匠成，輪徑七肘，內外金色，得是瑞時，彼則<a class="t" id="t0317b08"></a>成就轉輪王德。」我今得此，亦應定是轉輪聖<a class="t" id="t0317b09"></a>王。』</p><a class="t" id="t0317b10"></a>
<p><a class="t-linehead" id="t-linehead0317b10"></a>「爾時，灌頂剎利轉輪聖王，意欲試彼天輪寶<a class="t" id="t0317b11"></a>故，勅令嚴備四種力兵，所謂象兵、馬兵、車兵、<a class="t" id="t0317b12"></a>步兵。四種力兵既嚴備已，王即往詣天金輪<a class="t" id="t0317b13"></a>所，偏露右髆在金輪前，右膝著地，申其右<a class="t" id="t0317b14"></a>手捫摸輪寶，作如是言：『汝天輪寶，我身定<a class="t" id="t0317b15"></a>是轉輪王者，未降伏處為我降伏。』彼天輪寶<a class="t" id="t0317b16"></a>應聲即轉，為欲降伏未伏者故。諸比丘！是<a class="t" id="t0317b17"></a>時，灌頂剎利王既見輪寶如是轉已，即命嚴<a class="t" id="t0317b18"></a>駕行向東方，於是輪寶及四種兵一時皆從。<a class="t" id="t0317b19"></a>諸比丘！於輪寶前，復有四大天身引導而行，<a class="t" id="t0317b20"></a>彼天輪寶所到諸方住止之處，轉輪聖王及<a class="t" id="t0317b21"></a>四種兵，悉於彼處停住止宿。</p><a class="t" id="t0317b22"></a>
<p><a class="t-linehead" id="t-linehead0317b22"></a>「爾時，東方一切國土所有諸王，各取金器盛<a class="t" id="t0317b23"></a>滿銀粟，又取銀器盛滿金粟，既辦具已，皆<a class="t" id="t0317b24"></a>共持詣轉輪王前，啟言：『天王善來！善來！今<a class="t" id="t0317b25"></a>此奉獻是天王物，東方人民豐樂安隱無所<a class="t" id="t0317b26"></a>怖畏，民戶殷多甚可愛樂。惟願大天、垂哀<a class="t" id="t0317b27"></a>納受，憐愍臣等細小諸王，臣等今日承奉天<a class="t" id="t0317b28"></a>王，一心無二。』爾時，輪王告諸王曰：『汝等誠心<a class="t" id="t0317b29"></a>能如是者，汝當各各於自境界，如法治化攝<a class="t" id="t0317c01"></a>養群生，莫令國內有不如法。所以者何？汝<a class="t" id="t0317c02"></a>等，若有令我國內非法惡事顯現流行，我當<a class="t" id="t0317c03"></a>治汝罪無所捨。今教汝等，自斷殺生，教人<a class="t" id="t0317c04"></a>不殺，不與勿取，邪婬妄語，乃至邪見，皆不<a class="t" id="t0317c05"></a>應為。汝等，若能斷於殺生，教人不殺，不與<a class="t" id="t0317c06"></a>勿取，不行邪婬，實語正見者，我即信知，汝<a class="t" id="t0317c07"></a>等諸王合國降伏。』</p><a class="t" id="t0317c08"></a>
<p><a class="t-linehead" id="t-linehead0317c08"></a>「爾時，東方諸國王等，聞轉輪王如是誡勅，一<a class="t" id="t0317c09"></a>時皆受十善業行。受已遵承，各於國土如法<a class="t" id="t0317c10"></a>治化。轉輪聖王自在力故，所向之處輪寶隨<a class="t" id="t0317c11"></a>行，如是聖王天金輪寶，降伏東方一切國<a class="t" id="t0317c12"></a>已，盡東海岸，周遍遊行，然後迴旋，次第巡<a class="t" id="t0317c13"></a>歷南方西方乃至北方，依於古昔轉輪聖王<a class="t" id="t0317c14"></a>所行之道引導而去。轉輪聖王及四種兵次<a class="t" id="t0317c15"></a>第行時，其前復有四大天身，先輪寶行，若此<a class="t" id="t0317c16"></a>輪寶所住之處，隨其方面，轉輪聖王及四種<a class="t" id="t0317c17"></a>兵，即皆停宿。</p><a class="t" id="t0317c18"></a>
<p><a class="t-linehead" id="t-linehead0317c18"></a>「爾時，北方一切國土所有諸王，亦各齎持天<a class="t" id="t0317c19"></a>真金器盛滿銀粟，天真銀器盛滿金粟，俱共<a class="t" id="t0317c20"></a>來詣轉輪王所。到已長跪作如是言：『善哉天<a class="t" id="t0317c21"></a>來！善哉天來！我等北方蒙天王力，人民熾盛<a class="t" id="t0317c22"></a>豐樂安隱，無諸怖畏甚可愛樂，願天留此施<a class="t" id="t0317c23"></a>行治化，臣等隨順無敢二心。』時，轉輪王勅諸<a class="t" id="t0317c24"></a>王言：『若能爾者，汝等各於自境治化，一依教<a class="t" id="t0317c25"></a>命，莫令國界有不如法。所以者何？若令我<a class="t" id="t0317c26"></a>境有非法人及諸惡行，我當治汝。又復汝<a class="t" id="t0317c27"></a>等，莫自殺生，教人莫殺，不與勿取，邪婬妄<a class="t" id="t0317c28"></a>語，乃至邪見，汝等皆斷。若離殺生，乃至自<a class="t" id="t0317c29"></a>他修行正見，能如是者，我當信知，汝等國<a class="t" id="t0318a01"></a>土已善降伏。』爾時，諸王同聲共啟轉輪王言：<a class="t" id="t0318a02"></a>『如天誡勅，臣等奉行。』爾時，北方諸國王等，<a class="t" id="t0318a03"></a>聞轉輪王如是誡勅，各各遵受十善業行。受<a class="t" id="t0318a04"></a>已奉持皆令如法，各於國土依律治化。轉輪<a class="t" id="t0318a05"></a>聖王自在力故，所行之處輪寶隨逐，此金輪<a class="t" id="t0318a06"></a>寶，如是次第，降伏北方，盡北方海際所有諸<a class="t" id="t0318a07"></a>國，既周遍已還來本處。爾時，輪寶乃於閻<a class="t" id="t0318a08"></a>浮提中，選擇最上威德形勝極妙之地，當於<a class="t" id="t0318a09"></a>其上，東西經度闊七由旬，南北規畫十二由<a class="t" id="t0318a10"></a>旬，如是規度為界分已，爾時諸天即於其夜<a class="t" id="t0318a11"></a>從空來下，為轉輪王造立宮殿，應時成就。既<a class="t" id="t0318a12"></a>成就已，妙色端嚴四寶莊挍，所謂天金天銀<a class="t" id="t0318a13"></a>頗梨琉璃。此金輪寶為聖王故，當宮內門，<a class="t" id="t0318a14"></a>於上空中嶷然停住，如輪在軸不搖不動。轉<a class="t" id="t0318a15"></a>輪聖王當於是時，生大歡喜踊躍無量，作如<a class="t" id="t0318a16"></a>是念：『我今已得金輪寶耶！』諸比丘！轉輪聖<a class="t" id="t0318a17"></a>王有如是等天金輪寶，自然具足。</p><a class="t" id="t0318a18"></a>
<p><a class="t-linehead" id="t-linehead0318a18"></a>「諸比丘！轉輪聖王復有何等白色象寶，應當<a class="t" id="t0318a19"></a>具足？諸比丘！是轉輪王，於日初分坐正殿時，<a class="t" id="t0318a20"></a>即當王前出生象寶，名烏逋沙他<span class="t-note">（隋言潔齊）</span>，形<a class="t" id="t0318a21"></a>體勝妙，其色純白，如拘物頭華，七枝拄地，<a class="t" id="t0318a22"></a>有大神力，騰空而行，頭色紅赤，如因陀羅<a class="t" id="t0318a23"></a>瞿波迦虫，具有六牙，並皆纖利，一一牙上，<a class="t" id="t0318a24"></a>具足莊嚴，雜色廁鈿，猶如金粟。轉輪聖王<a class="t" id="t0318a25"></a>見象寶已，作如是念：『白象雖現，未知調時，<a class="t" id="t0318a26"></a>堪受諸事，成賢乘不？』爾時，象寶一日之間即<a class="t" id="t0318a27"></a>善調伏，一切事中悉堪駕馭，猶如餘象無量<a class="t" id="t0318a28"></a>千歲極調伏已，端嚴賢善，適意隨順。如是如<a class="t" id="t0318a29"></a>是，此白象寶，於一日中暫受調伏堪任眾<a class="t" id="t0318b01"></a>事，亦復如是。時，轉輪王為試象故，於其晨<a class="t" id="t0318b02"></a>朝日初出時，乘此象寶，周迴巡歷，遍諸海<a class="t" id="t0318b03"></a>岸盡大地際。既周遍已，是轉輪王還至本宮，<a class="t" id="t0318b04"></a>乃進小食。以是因緣，彼王爾時內心自慶，<a class="t" id="t0318b05"></a>歡喜踊躍：『為我故，生如此象寶。』諸比丘！轉<a class="t" id="t0318b06"></a>輪聖王，有如是等白色象寶，自然具足。</p><a class="t" id="t0318b07"></a>
<p><a class="t-linehead" id="t-linehead0318b07"></a>「諸比丘！何等名為轉輪聖王馬寶具足？諸比<a class="t" id="t0318b08"></a>丘！是轉輪王日初分時，坐正殿上，即於王<a class="t" id="t0318b09"></a>前，出紺馬寶，名婆羅訶<span class="t-note">（隋言長毛）</span>，色青體潤，毛<a class="t" id="t0318b10"></a>尾悅澤，頭黑騣披，有神通力，騰空而行。時，<a class="t" id="t0318b11"></a>轉輪王見馬寶已，作如是念：『此馬雖現，未知<a class="t" id="t0318b12"></a>調時堪受諸事，可得為我作善乘不？』是時，馬<a class="t" id="t0318b13"></a>寶一日之中即善調伏堪受諸事，猶如餘馬<a class="t" id="t0318b14"></a>無量千歲極調熟已，賢善閑習。如是如是，<a class="t" id="t0318b15"></a>調此馬時，一日之內堪任受行一切諸事，亦<a class="t" id="t0318b16"></a>復如是。時，轉輪王欲試馬故，於其晨朝日初<a class="t" id="t0318b17"></a>出時，乘此馬寶，周歷大地，還至本宮，轉輪聖<a class="t" id="t0318b18"></a>王乃始進食。以是因緣生大歡喜，踊躍無<a class="t" id="t0318b19"></a>量：『我今已得紺馬之寶！』諸比丘！轉輪聖王<a class="t" id="t0318b20"></a>有如是等馬寶具足。</p><a class="t" id="t0318b21"></a>
<p><a class="t-linehead" id="t-linehead0318b21"></a>「諸比丘！何等名為轉輪聖王珠寶具足？諸比<a class="t" id="t0318b22"></a>丘！轉輪聖王有摩尼寶，毘琉璃色，具足八楞，<a class="t" id="t0318b23"></a>非工匠造，端嚴特妙，自然流出清淨光明。時，<a class="t" id="t0318b24"></a>轉輪王見珠寶已，作如是念：『此摩尼寶眾相<a class="t" id="t0318b25"></a>滿足，我今應當懸置宮內令現光明。』時，轉輪<a class="t" id="t0318b26"></a>王為欲試此摩尼寶故，嚴備四兵，所謂象兵、<a class="t" id="t0318b27"></a>馬兵、車兵、步兵，具四兵已，即於夜半，天降微<a class="t" id="t0318b28"></a>雨，重雲黑闇，電光出時，轉輪聖王取此珠寶，<a class="t" id="t0318b29"></a>懸置幢上，出遊苑中。何以故？意欲遊觀驗珠<a class="t" id="t0318c01"></a>德故。諸比丘！此摩尼寶在高幢上，普照四方，<a class="t" id="t0318c02"></a>及四種兵悉皆明了，光明周遍如日照世。爾<a class="t" id="t0318c03"></a>時，彼地所有一切婆羅門居士等，皆謂天明<a class="t" id="t0318c04"></a>日光已出，並即驚起，作諸事業。以是因緣，轉<a class="t" id="t0318c05"></a>輪聖王，受大歡喜，踊躍無量，念言：『此寶為我<a class="t" id="t0318c06"></a>出生！』諸比丘！轉輪聖王，有如是等珠寶具足。</p><a class="t" id="t0318c07"></a>
<p><a class="t-linehead" id="t-linehead0318c07"></a>「諸比丘！何等名為轉輪聖王女寶具足？諸比<a class="t" id="t0318c08"></a>丘！轉輪王世出生女寶，不麁不細，不長<a class="t" id="t0318c09"></a>不短，不白不黑，最勝最妙，進止姝妍，色貌<a class="t" id="t0318c10"></a>具足，令人見之樂觀無厭。又此女寶，熱時身<a class="t" id="t0318c11"></a>涼，寒時身煖，於其體上出妙香氣，猶若<span class="corr" title="[旃&gt;栴] cf.【麗】">栴</span><a class="t" id="t0318c12"></a>檀，口中恒出優鉢羅香。為輪王故，晚臥早<a class="t" id="t0318c13"></a>起，勤謹恭敬，凡有所作無失王心，此女意中<a class="t" id="t0318c14"></a>尚無惡念，況其身口而有過失。以是因緣，<a class="t" id="t0318c15"></a>轉輪聖王受大歡喜，踊躍無量，心自念言：『此<a class="t" id="t0318c16"></a>已為我生女寶耶！』諸比丘！轉輪聖王有如是<a class="t" id="t0318c17"></a>等女寶具足。</p>
<p><a class="t-linehead" id="t-linehead0318c17"></a>「諸比丘！何等名為轉輪聖王主<a class="t" id="t0318c18"></a>藏臣寶威力具足？<a class="t" id="t0318c19"></a>諸比丘！轉輪王出世生主藏臣寶，大富饒財<a class="t" id="t0318c20"></a>多有功德，報得天眼，洞見地中有主無主<a class="t" id="t0318c21"></a>一切伏藏，皆為其眼之所鑒識，若水若陸<a class="t" id="t0318c22"></a>若遠若近，於中所有珍奇寶物，此主藏臣皆<a class="t" id="t0318c23"></a>為作護，如法守視不令毀失，無主之物應<a class="t" id="t0318c24"></a>時收取，擬為輪王資須受用。爾時，藏臣即<a class="t" id="t0318c25"></a>自往詣轉輪王所，到已啟言：『大聖天王！若<a class="t" id="t0318c26"></a>天所須資財寶物，惟願勿憂，臣力能辦，<a class="t" id="t0318c27"></a>天所用者皆令具足。』時，轉輪王為欲驗試主<a class="t" id="t0318c28"></a>藏臣寶，乘船入水中流而住，勅藏臣曰：『汝<a class="t" id="t0318c29"></a>藏臣來，我須財寶，宜速備具！宜速備具！』<a class="t" id="t0319a01"></a>藏臣啟言：『惟願大天，假臣須臾，待船至岸，<a class="t" id="t0319a02"></a>當於水側收取財寶，以供天用。』王告藏臣：『我<a class="t" id="t0319a03"></a>今不須岸上財物，但當於此為我辦之。』藏<a class="t" id="t0319a04"></a>臣啟言：『謹奉天勅不敢有違。』爾時，藏臣受王<a class="t" id="t0319a05"></a>勅已，偏袒右臂，右膝著船，手<span class="gaiji">［打－丁＋毛］<!--gaiji,,1[打-丁＋毛],2&#x39CC;,3--></span>大水，指<a class="t" id="t0319a06"></a>如蟹鼇，撮聚金銀，滿諸器內，即於船上，持<a class="t" id="t0319a07"></a>用奉獻，啟言：『大王，此諸金銀，皆是天寶，天<a class="t" id="t0319a08"></a>以此物，供給於王，以為財用。』時，轉輪王告<a class="t" id="t0319a09"></a>藏臣言：『我不須財，但試汝耳！』時，主藏臣，聞<a class="t" id="t0319a10"></a>王語已，還收金銀，置於水內。以是因緣，轉<a class="t" id="t0319a11"></a>輪聖王，受大歡喜，踊躍無量，心自念言：『我<a class="t" id="t0319a12"></a>今已得藏臣寶耶！』諸比丘！轉輪聖王，有如<a class="t" id="t0319a13"></a>是等藏臣具足。</p><a class="t" id="t0319a14"></a>
<p><a class="t-linehead" id="t-linehead0319a14"></a>「諸比丘！何等名為轉輪聖王主兵臣寶威力<a class="t" id="t0319a15"></a>具足？諸比丘！由轉輪王福德力故，自然出<a class="t" id="t0319a16"></a>生兵將之寶，巧智多能，善諸謀策，洞識軍<a class="t" id="t0319a17"></a>機，神慧成就。轉輪聖王所須兵力，悉能備<a class="t" id="t0319a18"></a>具，欲走即走，欲行即行，欲散即散，欲集即<a class="t" id="t0319a19"></a>集。爾時，兵將便自往詣轉輪王所，到已啟<a class="t" id="t0319a20"></a>言：『王若須兵，教習駈役，惟願勿慮，臣當為<a class="t" id="t0319a21"></a>王教習兵馬，皆令如心，調柔隨順。』時，轉輪<a class="t" id="t0319a22"></a>王，為欲試此主兵寶故，便勅所司，嚴備四<a class="t" id="t0319a23"></a>兵，所謂象兵、馬兵、車兵、步兵。王知四兵悉嚴<a class="t" id="t0319a24"></a>備已，告將寶言：『汝兵將來，當善為我惣領<a class="t" id="t0319a25"></a>四兵，教令隨順，善走善行，善集善散，如法<a class="t" id="t0319a26"></a>勿違。』時，兵將寶，聞轉輪王如是勅已，啟言：<a class="t" id="t0319a27"></a>『大王，謹奉天勅，臣不敢違。』便惣四兵，莊嚴<a class="t" id="t0319a28"></a>器仗，教走教行，教集教散。如王所勅，欲走<a class="t" id="t0319a29"></a>即走、欲行即行、欲集即集、欲散即散，隨意<a class="t" id="t0319b01"></a>自在。以是因緣，轉輪聖王，生大歡喜，踊躍<a class="t" id="t0319b02"></a>無量，心自念言：『我今已得主兵將寶！』諸比<a class="t" id="t0319b03"></a>丘！轉輪聖王，有如是等主兵將寶，威力具<a class="t" id="t0319b04"></a>足。諸比丘！若有如是七寶現者，然後得名轉<a class="t" id="t0319b05"></a>輪聖王。</p><a class="t" id="t0319b06"></a>
<p><a class="t-linehead" id="t-linehead0319b06"></a>「諸比丘！何等名為轉輪聖王四種自在神通<a class="t" id="t0319b07"></a>具足？諸比丘！轉輪聖王，壽命長遠，久住在<a class="t" id="t0319b08"></a>世；於一切時一切世間，無有人類能得如是<a class="t" id="t0319b09"></a>安隱久住，與轉輪王壽命等者。是則名為轉<a class="t" id="t0319b10"></a>輪聖王第一壽命神通具足。</p><a class="t" id="t0319b11"></a>
<p><a class="t-linehead" id="t-linehead0319b11"></a>「復次，諸比丘！轉輪聖王，所受身體，少病少<a class="t" id="t0319b12"></a>惱，眾相具足，其腹平滿，不小不大，寒熱<a class="t" id="t0319b13"></a>冷煖，隨時調適，進止輕便，食飲消化，安隱<a class="t" id="t0319b14"></a>快樂；於一切時一切世間，無有餘人世間受<a class="t" id="t0319b15"></a>生少病少惱能如是者。是則名為轉輪聖王<a class="t" id="t0319b16"></a>第二身力神通具足。</p><a class="t" id="t0319b17"></a>
<p><a class="t-linehead" id="t-linehead0319b17"></a>「復次，諸比丘！轉輪聖王，報生形貌端正殊特，<a class="t" id="t0319b18"></a>常為世間樂觀無厭，色身清淨，具足莊嚴，<a class="t" id="t0319b19"></a>最勝最妙，無有倫匹；於一切時一切世間，<a class="t" id="t0319b20"></a>人中受生，無有如是端正殊特，為諸世間樂<a class="t" id="t0319b21"></a>觀無厭，如轉輪王形相備者。是則名為轉輪<a class="t" id="t0319b22"></a>聖王第三色貌神通具足。</p><a class="t" id="t0319b23"></a>
<p><a class="t-linehead" id="t-linehead0319b23"></a>「復次，諸比丘！轉輪聖王，業力因緣，有大福<a class="t" id="t0319b24"></a>報，世間種種，資產豐饒，珍奇眾寶，無不具<a class="t" id="t0319b25"></a>足；於一切時一切世間，人中受生，無有如<a class="t" id="t0319b26"></a>是富樂自在，資財服玩眾妙寶物充溢府庫比<a class="t" id="t0319b27"></a>輪王者。是則名為轉輪聖王第四果報神通<a class="t" id="t0319b28"></a>具足。諸比丘！若具如是四種神通無缺減<a class="t" id="t0319b29"></a>者，然後得名轉輪聖王。</p><a class="t" id="t0319c01"></a>
<p><a class="t-linehead" id="t-linehead0319c01"></a>「諸比丘！又此福德轉輪聖王，為諸人民之所<a class="t" id="t0319c02"></a>愛敬，心常喜樂，如子愛父；又諸人民，亦得<a class="t" id="t0319c03"></a>輪王之所憐念，意恒慈育，如父愛子。</p><a class="t" id="t0319c04"></a>
<p><a class="t-linehead" id="t-linehead0319c04"></a>「諸比丘！轉輪聖王，或於一時，乘大寶車，出<a class="t" id="t0319c05"></a>宮遊觀，歷諸勝地，爰及林苑。當於是時，一<a class="t" id="t0319c06"></a>切人民，悉得面見轉輪聖王，皆大歡喜，咸共<a class="t" id="t0319c07"></a>同聲告馭者曰：『汝善馭者，惟願持轡從容徐<a class="t" id="t0319c08"></a>行，勿令速疾。所以者何？汝若持車，徐徐緩<a class="t" id="t0319c09"></a>進，則令我等多時得見轉輪聖王。』爾時，輪王<a class="t" id="t0319c10"></a>聞此語已，亦復如是勅馭者言：『汝善馭者，<a class="t" id="t0319c11"></a>徐徐緩步，慎勿速疾。所以者何？汝若持車，<a class="t" id="t0319c12"></a>安詳漸進，則亦令我多時遊歷周遍觀視一<a class="t" id="t0319c13"></a>切人民。』諸比丘！時，諸民眾見輪王已，各各<a class="t" id="t0319c14"></a>自持所有寶物，車前胡跪，奉獻輪王，啟言：『大<a class="t" id="t0319c15"></a>王，民等今者以此奉天，此物屬天，願天受<a class="t" id="t0319c16"></a>取，隨意所用。何以故？如此寶物，唯應天<a class="t" id="t0319c17"></a>用故。』</p><a class="t" id="t0319c18"></a>
<p><a class="t-linehead" id="t-linehead0319c18"></a>「諸比丘！轉輪聖王出現世時，此閻浮洲清<a class="t" id="t0319c19"></a>淨平正，無有荊棘，及諸稠林、丘墟坑坎、廁溷<a class="t" id="t0319c20"></a>雜穢臭處不淨、礓石瓦礫沙鹵等物，悉皆無<a class="t" id="t0319c21"></a>有。金銀七寶自然具足，不寒不熱，節候均<a class="t" id="t0319c22"></a>調。諸比丘！又轉輪王出現世時，此閻浮洲<a class="t" id="t0319c23"></a>自然安置八萬城邑，皆悉快樂，無諸怖畏，<a class="t" id="t0319c24"></a>人民熾盛，穀食豐饒，聚落殷多，甚可愛樂。<a class="t" id="t0319c25"></a>諸比丘！又轉輪王出現世時，此閻浮洲王所<a class="t" id="t0319c26"></a>治處，聚落城邑，比屋連村，鷄飛相到，人民<a class="t" id="t0319c27"></a>安樂，不可思議。諸比丘！又轉輪王出現世<a class="t" id="t0319c28"></a>時，此閻浮洲常於夜半，從阿那婆達多池中<a class="t" id="t0319c29"></a>興大雲氣，遍閻浮洲及諸山海，應時雨注，亦<a class="t" id="t0320a01"></a>遍閻浮，如搆牛乳間，雨深四指。其水甘美<a class="t" id="t0320a02"></a>具八功德，下處即沒，更<span class="corr" title="[下&gt;不] cf.【麗】">不</span>滂流，浸潤地中，<a class="t" id="t0320a03"></a>水澇不現，至夜後分，雲霧消除。有清涼風，<a class="t" id="t0320a04"></a>從大海出，吹其潤澤流散，閻浮人民，觸之<a class="t" id="t0320a05"></a>皆受安樂，又彼甘澤潤漬，此洲普使肥良<a class="t" id="t0320a06"></a>鮮明光膩；譬如世間善作鬘師鬘師弟子造<a class="t" id="t0320a07"></a>鬘既成，以水灑散，令其悅澤花色光鮮，此<a class="t" id="t0320a08"></a>亦如是。又轉輪王出現世時，此閻浮洲一切<a class="t" id="t0320a09"></a>土地，自然沃壤欝茂滋液；譬如有人以蘇<a class="t" id="t0320a10"></a>油塗物，其地肥美膏腴津潤，亦復如是。諸<a class="t" id="t0320a11"></a>比丘！轉輪聖王既出現已，住世久遠，經無<a class="t" id="t0320a12"></a>量年，於此時間，亦復雜受人中苦觸。譬如<a class="t" id="t0320a13"></a>細軟丈夫其體柔弱，食美食已，運動施為，<a class="t" id="t0320a14"></a>受少疲觸，乃得消化。如是如是，彼轉輪王，<a class="t" id="t0320a15"></a>處世久遠，於生死中，受少苦觸，亦復如是。<a class="t" id="t0320a16"></a>諸比丘！轉輪聖王壽命終時，捨此身已，必<a class="t" id="t0320a17"></a>生天上，與三十三天，同處共生。</p>
<p><a class="t-linehead" id="t-linehead0320a17"></a>「諸比丘！轉<a class="t" id="t0320a18"></a>輪聖王當命終時，為供養輪王故，於虛空中，<a class="t" id="t0320a19"></a>自然普雨優鉢羅華、鉢頭摩華、拘物頭華、<a class="t" id="t0320a20"></a>分陀利華等種種香華，亦雨天沈水末、多<a class="t" id="t0320a21"></a>伽羅末、栴檀香末，及天曼陀羅等種種諸<a class="t" id="t0320a22"></a>華。復有天樂，其音微妙，不鼓自鳴，亦有諸<a class="t" id="t0320a23"></a>天歌讚之聲，在虛空中，為供養此轉輪王<a class="t" id="t0320a24"></a>身，作福利故。</p><a class="t" id="t0320a25"></a>
<p><a class="t-linehead" id="t-linehead0320a25"></a>「諸比丘！爾時，女寶、主藏臣寶、主兵將寶等，<a class="t" id="t0320a26"></a>則以種種淨妙香湯，洗輪王身。香汁洗已，<a class="t" id="t0320a27"></a>先用劫波娑<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>，儭身裹之；然後乃以不擣<a class="t" id="t0320a28"></a><span class="gaiji">［疊＊毛］<!--gaiji,,1[疊＊毛],2&#x3CB2;,3--></span>衣，於上重裹；次復更以殊妙細<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>足五百<a class="t" id="t0320a29"></a>段，就二<span class="gaiji">［疊＊毛］<!--gaiji,,1[疊＊毛],2&#x3CB2;,3--></span>上次第纏之。裹纏畢已，又取金<a class="t" id="t0320b01"></a>棺，滿盛蘇油，持輪王身，置之棺內；又以銀<a class="t" id="t0320b02"></a>槨，盛此金棺，內銀槨已，從上下釘，令其牢<a class="t" id="t0320b03"></a>固。又復集聚一切香木積成大<span class="gaiji">［卄／積］<!--gaiji,,1[卄／積],2&#x27090;,3--></span>，然後闍毘<a class="t" id="t0320b04"></a>轉輪王身。既闍毘已，收其灰骨，於四衢道<a class="t" id="t0320b05"></a>中，為轉輪王作蘇偷婆<span class="t-note">（隋言大聚，舊云塔者訛略也）</span>，高一由<a class="t" id="t0320b06"></a>旬，闊半由旬，雜色莊挍，四寶所成，所謂金銀<a class="t" id="t0320b07"></a>琉璃頗梨。其蘇偷婆，四院周圍，五十由旬，七<a class="t" id="t0320b08"></a>重垣牆、七重欄楯，略說如上，乃至眾鳥各<a class="t" id="t0320b09"></a>各自鳴。時，彼女寶及主藏主、兵寶等，為轉<a class="t" id="t0320b10"></a>輪王作蘇偷婆，既成就已，然後施設上妙<a class="t" id="t0320b11"></a>供具，諸來求者，種種供給，所謂須食與食、<a class="t" id="t0320b12"></a>須飲與飲、須乘與乘、須衣與衣、須財與財、<a class="t" id="t0320b13"></a>須寶與寶，盡給施之，悉令滿足。</p><a class="t" id="t0320b14"></a>
<p><a class="t-linehead" id="t-linehead0320b14"></a>「諸比丘！轉輪聖王命終已後，始經七日，輪<a class="t" id="t0320b15"></a>寶、象寶、馬寶、珠寶，皆即自然隱沒不現。女寶、<a class="t" id="t0320b16"></a>主藏、主兵將等，悉亦命終。四種寶城，稍稍<a class="t" id="t0320b17"></a>改變，還為塼土。所有人民，亦皆隨時，漸次減<a class="t" id="t0320b18"></a>少。諸比丘！一切諸行，有為無常，如是遷<a class="t" id="t0320b19"></a>改，無有常住，破壞離散，不得自在。是磨滅<a class="t" id="t0320b20"></a>法，暫須臾間，非久停住。諸比丘！應當捨於<a class="t" id="t0320b21"></a>有為諸行，應當遠離、應當厭惡、應當速求<a class="t" id="t0320b22"></a>解脫之道。</p><a class="t" id="t0320b23"></a>
<h2>起世經地獄品第四之一</h2><a class="t" id="t0320b24"></a>
<p><a class="t-linehead" id="t-linehead0320b24"></a>「諸比丘！於四大洲、八萬小洲，諸餘大山及<a class="t" id="t0320b25"></a>須彌山王之外，別有一山，名斫迦羅<span class="t-note">（前代舊譯云鐵圍山）</span>，<a class="t" id="t0320b26"></a>高六百八十萬由旬，縱廣亦六百八十萬由<a class="t" id="t0320b27"></a>旬，彌密牢固，金剛所成，難可破壞。諸比丘！<a class="t" id="t0320b28"></a>此鐵圍外，復有一重大鐵圍山，高廣正等，<a class="t" id="t0320b29"></a>如前由旬。兩山之間，極大黑暗無有光明，<a class="t" id="t0320c01"></a>日月有如是大威神大力大德，不能照彼令<a class="t" id="t0320c02"></a>見光明。諸比丘！於兩山間，有八大地獄。何<a class="t" id="t0320c03"></a>等為八？所謂活大地獄、黑大地獄、合大地<a class="t" id="t0320c04"></a>獄、叫喚大地獄、大叫喚大地獄、熱惱大地獄、<a class="t" id="t0320c05"></a>大熱惱大地獄、阿毘至大地獄。</p><a class="t" id="t0320c06"></a>
<p><a class="t-linehead" id="t-linehead0320c06"></a>「諸比丘！此八大地獄，各各復有十六小地<a class="t" id="t0320c07"></a>獄，周匝圍遶而為眷屬。是十六獄，悉皆縱<a class="t" id="t0320c08"></a>廣五百由旬。何等十六！所謂黑雲沙地獄、<a class="t" id="t0320c09"></a>糞屎泥地獄、五叉地獄、飢餓地獄、燋渴地<a class="t" id="t0320c10"></a>獄、膿血地獄、一銅釜地獄、多銅釜地獄、鐵<a class="t" id="t0320c11"></a>磑地獄、凾量地獄、雞地獄、灰河地獄、斫截<a class="t" id="t0320c12"></a>地獄、劒葉地獄、狐狼地獄、寒氷地獄。</p><a class="t" id="t0320c13"></a>
<p><a class="t-linehead" id="t-linehead0320c13"></a>「諸比丘！何因緣故，名活大地獄？諸比丘！此<a class="t" id="t0320c14"></a>活大地獄所有眾生，生者有者出者住者，手<a class="t" id="t0320c15"></a>指自然皆有鐵瓜，長而纖利，悉若鋒鋩。<a class="t" id="t0320c16"></a>彼諸眾生，既相見已，心意濁亂，心濁亂故，<a class="t" id="t0320c17"></a>各以鐵爪，自爴其身，令皆破裂，或自擘身<a class="t" id="t0320c18"></a>擘已復擘，乃至大擘；裂已復裂，乃至大裂；<a class="t" id="t0320c19"></a>割已復割，乃至大割。諸比丘！彼諸眾生，自<a class="t" id="t0320c20"></a>割裂已，作如是知：『我今已傷，我今已死。』以<a class="t" id="t0320c21"></a>業報故，即於是時，復有冷風，來吹其身，須<a class="t" id="t0320c22"></a>臾復生肌體皮肉、筋骨血髓，生已還活。<a class="t" id="t0320c23"></a>既得活已，業力因緣，復起東西，更相謂言：『汝<a class="t" id="t0320c24"></a>諸眾生，願欲得活已勝我耶！』諸比丘！<a class="t" id="t0320c25"></a>當知此中少分說故，名為活耳。然於其中，<a class="t" id="t0320c26"></a>更有別業，受極重苦，痛惱逼迫，楚毒難堪，乃<a class="t" id="t0320c27"></a>至先世，或於人身、或非人身，所起所造，惡<a class="t" id="t0320c28"></a>不善業，未盡未滅、未除未轉、未少分現、未<a class="t" id="t0320c29"></a>全分現，於其中間，命報未盡，求死不得。</p><a class="t" id="t0321a01"></a>
<p><a class="t-linehead" id="t-linehead0321a01"></a>「復次，諸比丘！活大地獄所有眾生，生者有<a class="t" id="t0321a02"></a>者乃至住者，手指復生純鐵刀子、半鐵刀<a class="t" id="t0321a03"></a>子，極長纖利。各各相看，心意濁亂，既濁<a class="t" id="t0321a04"></a>亂已，乃至各各爴裂擘割，破截而死，冷風<a class="t" id="t0321a05"></a>來吹，須臾還活。諸比丘！如是如是，少分說<a class="t" id="t0321a06"></a>故，名為活耳。諸比丘！復有別業，而於其中，<a class="t" id="t0321a07"></a>極受苦惱，苦未畢故，求死不得。乃至往昔，<a class="t" id="t0321a08"></a>或於人身、或非人身，所作所造，惡不善業，<a class="t" id="t0321a09"></a>未盡未滅、未除未離，如是一切次第具受。</p><a class="t" id="t0321a10"></a>
<p><a class="t-linehead" id="t-linehead0321a10"></a>「復次，諸比丘！活大地獄所有眾生，於無量<a class="t" id="t0321a11"></a>時，苦報盡已，從此獄出，東西馳走，更<a class="t" id="t0321a12"></a>求餘處屋舍室宅，求救護處、求歸依處。如<a class="t" id="t0321a13"></a>是求時，以罪業故，即自往入黑雲沙小地獄<a class="t" id="t0321a14"></a>中，其獄縱廣五百由旬。既入獄已，上虛空<a class="t" id="t0321a15"></a>中，起大黑雲，雨諸飛沙，其焰熾燃，極大猛<a class="t" id="t0321a16"></a>熱，墮於地獄眾生身上，至皮燒皮、至肉燒<a class="t" id="t0321a17"></a>肉、至筋燒筋、至骨燒骨、至髓燒髓，出大烟<a class="t" id="t0321a18"></a>焰，洞徹熾燃，受極苦惱，以其苦報未畢盡<a class="t" id="t0321a19"></a>故，求死不得。乃至往昔人非人身，所作所<a class="t" id="t0321a20"></a>造惡不善業，不滅不除、不轉不變、不離不<a class="t" id="t0321a21"></a>失，次第而受，經無量時。</p><a class="t" id="t0321a22"></a>
<p><a class="t-linehead" id="t-linehead0321a22"></a>「諸比丘！彼諸眾生，如是受苦，經無量時已，<a class="t" id="t0321a23"></a>從黑雲沙地獄出，更復馳走，求屋求宅、求救<a class="t" id="t0321a24"></a>求覆、求歸依處。如是求時，又復自入熱糞屎<a class="t" id="t0321a25"></a>泥小地獄中，其獄亦廣五百由旬。罪人入已，<a class="t" id="t0321a26"></a>自咽已下在糞泥中，其糞熱沸，烟焰俱出，<a class="t" id="t0321a27"></a>燒彼罪人手足耳鼻頭目身體，一時燋燃。乃<a class="t" id="t0321a28"></a>至往昔若人非人，所起所造惡不善業，未盡<a class="t" id="t0321a29"></a>未滅、未除未轉、不離不失，次第而受。</p><a class="t" id="t0321b01"></a>
<p><a class="t-linehead" id="t-linehead0321b01"></a>「復次，諸比丘！於糞屎小地獄中，有諸鐵蟲，<a class="t" id="t0321b02"></a>名為針口，在糞泥中，鑽諸眾生，一切身分，<a class="t" id="t0321b03"></a>悉令穿破。先鑽其皮，既破皮已，次鑽其肉，<a class="t" id="t0321b04"></a>既破肉已，次鑽其筋，既破筋已，次鑽其骨，<a class="t" id="t0321b05"></a>既破骨已住於髓中，食諸眾生一切精髓，令<a class="t" id="t0321b06"></a>其遍身受嚴劇苦。然彼壽命，亦未終畢，乃<a class="t" id="t0321b07"></a>至是人惡不善業，未滅未盡，如是次第具<a class="t" id="t0321b08"></a>足受之。</p><a class="t" id="t0321b09"></a>
<p><a class="t-linehead" id="t-linehead0321b09"></a>「諸比丘！彼地獄中諸眾生等，於無量時受<a class="t" id="t0321b10"></a>苦痛已，從糞屎泥小地獄出，又復奔走，求<a class="t" id="t0321b11"></a>室求宅、求護求洲、求歸依處。爾時，即入五叉<a class="t" id="t0321b12"></a>小地獄中，其獄亦廣五百由旬。彼諸罪人<a class="t" id="t0321b13"></a>入此獄已，時守獄卒執取罪人，高舉<span class="gaiji">撲<!--gaiji,撲,1[打-丁＋僕],2&#x22DCF;,3--></span>之，<a class="t" id="t0321b14"></a>置於熾燃熱鐵地上，烟焰洞起，罪人在中，<a class="t" id="t0321b15"></a>悶絕仰臥。獄卒乃以兩熱鐵釘，釘其二脚，<a class="t" id="t0321b16"></a>熱焰熾燃；又以二釘，釘其兩手，焰亦熾燃；<a class="t" id="t0321b17"></a>於臍輪中，下一鐵釘，焰轉猛熾。獄卒於是，<a class="t" id="t0321b18"></a>復以五叉，磔其五體，極受苦毒。乃至彼處，<a class="t" id="t0321b19"></a>壽命未終，惡業未盡，往昔所造人非人身一<a class="t" id="t0321b20"></a>切惡業，於此獄中，次第而受。</p><a class="t" id="t0321b21"></a>
<p><a class="t-linehead" id="t-linehead0321b21"></a>「諸比丘！彼諸眾生，受此苦痛，經無量時，從<a class="t" id="t0321b22"></a>於五叉小地獄出，還復馳走，求救求室、求洲<a class="t" id="t0321b23"></a>求依、求覆求護，即更來詣飢餓地獄，其獄亦<a class="t" id="t0321b24"></a>廣五百由旬。罪人入已，時守獄卒，遙見彼<a class="t" id="t0321b25"></a>人從外而來，即前問言：『汝等今者來至此<a class="t" id="t0321b26"></a>中，有何所欲？』彼諸眾生，皆共答言：『仁者！我<a class="t" id="t0321b27"></a>等飢餓！』時，守獄卒即執罪人，<span class="gaiji">撲<!--gaiji,撲,1[打-丁＋僕],2&#x22DCF;,3--></span>置熾燃熱<a class="t" id="t0321b28"></a>鐵地上——爾時罪人，悶絕仰臥——便以鐵鉗，<a class="t" id="t0321b29"></a>坼開其口，取熱鐵丸，擲置口中，彼人脣口，<a class="t" id="t0321c01"></a>應時燒燃；既燒脣已，即燒其舌；既燒舌已，<a class="t" id="t0321c02"></a>即燒其腭；既燒腭已，即燒其咽；既燒咽已，<a class="t" id="t0321c03"></a>即燒其心；既燒心已，即燒其胸；既燒胸已，<a class="t" id="t0321c04"></a>即燒其腸；既燒腸已，即燒其胃；既燒胃已，<a class="t" id="t0321c05"></a>經過小腸，從下部出。其丸猛熱，尚赤如初。<a class="t" id="t0321c06"></a>彼諸眾生，當於是時，極受苦毒，命亦未終。<a class="t" id="t0321c07"></a>略說乃至，若人非人先世所作，如是次第，<a class="t" id="t0321c08"></a>此地獄中，種種具受。</p><a class="t" id="t0321c09"></a>
<p><a class="t-linehead" id="t-linehead0321c09"></a>「諸比丘！彼諸眾生，於無量時，受是苦已，從<a class="t" id="t0321c10"></a>此飢餓小地獄出，復更馳走，略說如前，求<a class="t" id="t0321c11"></a>守護處。然後來詣燋渴地獄，其獄亦廣五百<a class="t" id="t0321c12"></a>由旬。入此獄已，時守獄卒，遙見彼人從外<a class="t" id="t0321c13"></a>而來，即前問言：『汝等今者何所求須？』罪人<a class="t" id="t0321c14"></a>答言：『仁者！我今甚渴。』時，守獄卒即捉罪人，<a class="t" id="t0321c15"></a><span class="gaiji">撲<!--gaiji,撲,1[打-丁＋僕],2&#x22DCF;,3--></span>置熾燃熱鐵地上，在猛焰中，仰臥悶絕，<a class="t" id="t0321c16"></a>便取鐵鉗磔開其口，融赤銅汁，灌其口中。<a class="t" id="t0321c17"></a>彼諸眾生，脣口應時悉皆燋爛。唇口爛已，<a class="t" id="t0321c18"></a>次燒其舌，如是燒腭燒喉、燒心燒胸、燒腸<a class="t" id="t0321c19"></a>燒胃，直過小腸，從下部出。彼諸眾生，各於<a class="t" id="t0321c20"></a>是時，受極重苦、受極重痛，其苦特異，難可<a class="t" id="t0321c21"></a>思議，然彼壽命，未終未盡。略說如前，乃<a class="t" id="t0321c22"></a>至若人非人所造惡業，未滅未離，如是次<a class="t" id="t0321c23"></a>第，具足受之。</p><a class="t" id="t0321c24"></a>
<p class="endsutta"><span class="t-juanname">起世經卷第二</span></p>　<a class="t" id="t0321c25"></a><a class="t" id="t0321c26"></a><a class="t" id="t0321c27"></a>
<p class="suttainfo"><span class="t-juanname">起世經卷第三</span><br><a class="t" id="t0321c28"></a><a class="t" id="t0321c29"></a>
<span class="t-byline">隋天竺三藏闍那崛多等譯</span></p><a class="t" id="t0322a01"></a><h2>地獄品第四之二</h2><a class="t" id="t0322a02"></a>
<p><a class="t-linehead" id="t-linehead0322a02"></a>「復次，諸比丘！彼地獄中諸眾生等，經無量<a class="t" id="t0322a03"></a>時受極苦已，然後從此五百由旬燋渴獄出，<a class="t" id="t0322a04"></a>奔走如前，略說乃至，求救護處。即復往詣<a class="t" id="t0322a05"></a>膿血地獄，其地獄亦廣五百由旬，膿血遍<a class="t" id="t0322a06"></a>滿，深至咽喉，悉皆熱沸。地獄眾生入其中<a class="t" id="t0322a07"></a>已，東西南北，交橫馳走。彼諸眾生，如是走<a class="t" id="t0322a08"></a>時，燒手燒足、燒耳燒鼻；手足耳鼻，既被燒<a class="t" id="t0322a09"></a>已，一切支節，皆亦燒燃；其身支節，被燒<a class="t" id="t0322a10"></a>燃時，諸罪人等，受大苦惱，嚴酷重切，不可<a class="t" id="t0322a11"></a>思議。乃至人非人身所造所作惡不善業，<a class="t" id="t0322a12"></a>未畢已來，命亦不盡。</p><a class="t" id="t0322a13"></a>
<p><a class="t-linehead" id="t-linehead0322a13"></a>「復次，諸比丘！膿血地獄復有諸蟲，名最猛<a class="t" id="t0322a14"></a>勝，此諸蟲等，為彼地獄受罪眾生，大作惱<a class="t" id="t0322a15"></a>害。從身外入，先破其皮；既破皮已，次破其<a class="t" id="t0322a16"></a>肉；既破肉已，次破其筋；既破筋已，次破其<a class="t" id="t0322a17"></a>骨；既破骨已，拔出其髓，隨而食之。彼諸眾<a class="t" id="t0322a18"></a>生，當於是時受極重苦。乃至若人非人所造<a class="t" id="t0322a19"></a>所作惡不善業，未盡未滅，壽命不盡，皆悉<a class="t" id="t0322a20"></a>具受。</p><a class="t" id="t0322a21"></a>
<p><a class="t-linehead" id="t-linehead0322a21"></a>「復次，諸比丘！膿血地獄所有眾生，飢渴逼<a class="t" id="t0322a22"></a>急，或時以手掬取如是熱沸膿血，置於口<a class="t" id="t0322a23"></a>中，置口中已，彼人脣口，應時燒燃；燒脣口<a class="t" id="t0322a24"></a>時，即燒其腭；既燒腭已，即燒其喉；如是燒<a class="t" id="t0322a25"></a>胸，燒心燒腸燒胃；既燒胃已，直過小腸，從<a class="t" id="t0322a26"></a>下分出。彼諸眾生，於此地獄，受如是等嚴<a class="t" id="t0322a27"></a>切重苦，命報未終。乃至未盡人非人身，曾<a class="t" id="t0322a28"></a>所造作惡不善業，如是次第，具足受之。</p><a class="t" id="t0322a29"></a>
<p><a class="t-linehead" id="t-linehead0322a29"></a>「復次，諸比丘！彼地獄中諸眾生等，經無量時<a class="t" id="t0322b01"></a>受極苦已，然後從此五百由旬膿血獄出，如<a class="t" id="t0322b02"></a>前馳走，乃至追求救護之處。即復來入一<a class="t" id="t0322b03"></a>銅釜獄，其獄亦廣五百由旬。罪人入已，獄<a class="t" id="t0322b04"></a>卒見之，即前捉取，擲置釜內，頭皆向下，脚<a class="t" id="t0322b05"></a>皆在上。是諸眾生在湯中時，地獄猛火極<a class="t" id="t0322b06"></a>相煎迫。逐沸上時，亦煎亦煑；逐沸下時，亦<a class="t" id="t0322b07"></a>煎亦煑；在中間時，亦煎亦煑；交橫往來，隨<a class="t" id="t0322b08"></a>轉動時，亦煎亦煑；湯沫覆時，亦煎亦煑；若<a class="t" id="t0322b09"></a>見不見，一切時煑。譬如世間或煑小豆大豆<a class="t" id="t0322b10"></a>豌豆，置之釜內，著水令滿，下燃大火，於是<a class="t" id="t0322b11"></a>涌沸，湯豆和合。浮向上時，亦煎亦煑；沈向<a class="t" id="t0322b12"></a>下時，亦煎亦煑；住於中時，亦煎亦煑；交橫<a class="t" id="t0322b13"></a>動時，亦煎亦煑；為沫覆時，亦煎亦煑；若見<a class="t" id="t0322b14"></a>不見，一切時煑。諸比丘！如是如是，一銅釜<a class="t" id="t0322b15"></a>獄，其中守卒，取彼罪人，以頭向下，以脚向<a class="t" id="t0322b16"></a>上，擲置銅釜。在釜中時，地獄猛火之所煎<a class="t" id="t0322b17"></a>逼，熱沸既盛，罪人逐沸或上或下，隨煑隨<a class="t" id="t0322b18"></a>煎，略說乃至若見不見，一切時煑，亦復如<a class="t" id="t0322b19"></a>是。彼諸眾生，於此獄中，受嚴劇苦。乃至往<a class="t" id="t0322b20"></a>昔人非人身所作惡業，如是次第，於此地<a class="t" id="t0322b21"></a>獄，具足而受。</p><a class="t" id="t0322b22"></a>
<p><a class="t-linehead" id="t-linehead0322b22"></a>「諸比丘！彼地獄中諸眾生等，經無量時受<a class="t" id="t0322b23"></a>此苦已，從一銅釜五百由旬小地獄出，奔走<a class="t" id="t0322b24"></a>如前，乃至欲求救護之處。爾時，即入眾多銅<a class="t" id="t0322b25"></a>釜小地獄中，其獄亦廣五百由旬。罪人入<a class="t" id="t0322b26"></a>已，時守獄者即來執之，捉取罪人，以脚向<a class="t" id="t0322b27"></a>上，以頭向下，擲銅釜中，地獄猛火，熾燃煎<a class="t" id="t0322b28"></a>逼，湯沸上時，亦煎亦煑；湯沸下時，亦煎亦<a class="t" id="t0322b29"></a>煑；在中間時，亦煎亦煑；縱橫掩覆，若見不<a class="t" id="t0322c01"></a>見，一切煎煑。譬如煮豆，以火煎逼，涌沸上<a class="t" id="t0322c02"></a>時，亦煎亦煮，略說乃至，若見不見，一切煎<a class="t" id="t0322c03"></a>煑。諸比丘！如是如是，此多銅釜五百由旬<a class="t" id="t0322c04"></a>小地獄中，諸眾生等，為守獄卒，捉其兩脚，<a class="t" id="t0322c05"></a>到竪其身，以頭向下，擲銅釜內。彼人于時<a class="t" id="t0322c06"></a>被地獄火之所煎逼，或上或下，縱橫轉動，<a class="t" id="t0322c07"></a>略說乃至若見不見，一切煎煑，亦復如是。<a class="t" id="t0322c08"></a>諸比丘！此多銅釜五百由旬小地獄中，諸眾<a class="t" id="t0322c09"></a>生等，又為獄卒，以其鐵爪，漉取罪人，從<a class="t" id="t0322c10"></a>釜至釜，次第煑之。從此釜出，詣餘釜時，膿<a class="t" id="t0322c11"></a>血皮肉，縱橫流散，於是皆盡，唯餘骸骨。<a class="t" id="t0322c12"></a>罪人爾時，受極重苦，仍未命終。乃至若人<a class="t" id="t0322c13"></a>非人一切身中所作惡業，不盡不滅，於此獄<a class="t" id="t0322c14"></a>中，一切悉受。</p><a class="t" id="t0322c15"></a>
<p><a class="t-linehead" id="t-linehead0322c15"></a>「諸比丘！彼地獄中諸眾生等，經無量時受<a class="t" id="t0322c16"></a>此苦已，從多銅釜五百由旬小地獄出，馳走<a class="t" id="t0322c17"></a>如前，乃至欲求救護之處。爾時，即入鐵磑地<a class="t" id="t0322c18"></a>獄，其獄亦廣五百由旬。既入中已，時守獄<a class="t" id="t0322c19"></a>卒即前捉取受罪眾生，仰<span class="gaiji">撲<!--gaiji,撲,1[打-丁＋僕],2&#x22DCF;,3--></span>置於鐵砧之上，<a class="t" id="t0322c20"></a>熾燃猛焰，一時洞燃，於是罪人，悶絕仰臥。<a class="t" id="t0322c21"></a>時，守獄卒更取大石，從上壓之；壓已復壓，<a class="t" id="t0322c22"></a>因更研之；研已復研，遂成碎末；成碎末已，<a class="t" id="t0322c23"></a>又更重末，末已復末，轉成細末；取其細末，又<a class="t" id="t0322c24"></a>更研之，研已復研，於是乃成末中之末，最微<a class="t" id="t0322c25"></a>細末。當於爾時，罪人身體，膏血腦髓，一邊<a class="t" id="t0322c26"></a>橫流，微細骨末，猶尚存在，而於其間，命報<a class="t" id="t0322c27"></a>未終，一切時中，受極重苦。乃至人非人身，<a class="t" id="t0322c28"></a>所作惡業，未失未滅，如是次第具足受之。</p><a class="t" id="t0322c29"></a>
<p><a class="t-linehead" id="t-linehead0322c29"></a>「諸比丘！彼地獄中諸眾生等，經無量時受<a class="t" id="t0323a01"></a>此苦已，乃從鐵磑五百由旬小地獄出，馳走<a class="t" id="t0323a02"></a>如前，欲求室宅，欲求歸依覆護之處。爾時，<a class="t" id="t0323a03"></a>即入凾量地獄，其獄亦廣五百由旬。既入中<a class="t" id="t0323a04"></a>已，時守獄卒執取罪人，付以鐵凾，令其量<a class="t" id="t0323a05"></a>火，其凾猛熱，光焰熾燃，地獄罪人，量彼火<a class="t" id="t0323a06"></a>時，燒手燒脚、燒耳燒鼻、燒諸支節，乃至<a class="t" id="t0323a07"></a>遍燒一切身分。於被燒時，此諸罪人，受極<a class="t" id="t0323a08"></a>重苦、受重痛苦，然其壽命，未得終盡。乃至<a class="t" id="t0323a09"></a>往昔若人非人一切身中，有所造作惡不善<a class="t" id="t0323a10"></a>業，不滅不沒、不離不失，如是次第，具足受<a class="t" id="t0323a11"></a>之。</p><a class="t" id="t0323a12"></a>
<p><a class="t-linehead" id="t-linehead0323a12"></a>「諸比丘！彼地獄中所有眾生，經無量時受<a class="t" id="t0323a13"></a>此苦已，得從凾量五百由旬小地獄出，馳<a class="t" id="t0323a14"></a>走如前，求室求覆、求救求洲、求歸依處。爾時，<a class="t" id="t0323a15"></a>即入雞小地獄，其獄亦廣五百由旬。彼地獄<a class="t" id="t0323a16"></a>中，純生諸雞，遍滿彼獄，其雞身分，乃至膝<a class="t" id="t0323a17"></a>脛，一切猛熱，光焰熾燃。是諸眾生，處在其<a class="t" id="t0323a18"></a>中，東西馳走，足蹈熱焰，四向顧望，無處可<a class="t" id="t0323a19"></a>依，大火熾燃，燒手燒脚、燒耳燒鼻，如是次<a class="t" id="t0323a20"></a>第，燒諸支節，大小身分，一時洞燃。罪人<a class="t" id="t0323a21"></a>爾時，受極重苦，痛切荼毒，然於其處，命報<a class="t" id="t0323a22"></a>未終。乃至人非人身所造惡業，未滅未盡，<a class="t" id="t0323a23"></a>如是次第，一切具受。</p><a class="t" id="t0323a24"></a>
<p><a class="t-linehead" id="t-linehead0323a24"></a>「諸比丘！彼地獄中諸眾生等，經無量時受<a class="t" id="t0323a25"></a>此苦已，得從如是雞地獄出，馳走如前，乃<a class="t" id="t0323a26"></a>至欲求救護之處。爾時，即入灰河地獄，其獄<a class="t" id="t0323a27"></a>亦廣五百由旬。諸比丘！時彼灰河，流注漂<a class="t" id="t0323a28"></a>疾，波浪騰涌，其聲吼震，灰水沸溢，彌盈兩<a class="t" id="t0323a29"></a>岸。罪人入已，隨流出沒，灰河之底，悉是鐵<a class="t" id="t0323b01"></a>刺，其鋒纖利，皆若新磨。於河兩岸，復有<a class="t" id="t0323b02"></a>刀林，森竦稠密，極可怖畏。刀林之中，復有<a class="t" id="t0323b03"></a>諸狗，其形烟黑，皮毛垢汙，又甚可畏。岸上<a class="t" id="t0323b04"></a>復有眾多獄卒，守彼地獄。又其兩岸，別生<a class="t" id="t0323b05"></a>無量奢摩羅樹，其樹多刺，並皆纖長，其鋒<a class="t" id="t0323b06"></a>若磨。爾時，地獄諸眾生等，既入河中，欲趣<a class="t" id="t0323b07"></a>彼岸。當於是時，便為大波之所淪沒，遂至<a class="t" id="t0323b08"></a>河底，即為河中所有鐵刺，仰刺其身，舉體周<a class="t" id="t0323b09"></a>遍，不得移動，罪人在中，受大重苦、受嚴毒<a class="t" id="t0323b10"></a>苦；受之既久，方得浮出，從沸灰河，渡至彼<a class="t" id="t0323b11"></a>岸。既上岸已，復入刀林，其林甚闊，枝莖<a class="t" id="t0323b12"></a>稠密，經歷林間，<span class="gaiji">［曰／見］<!--gaiji,,1[曰／見],2&#x34BB;,3--></span>突利刀，處處經過，去<a class="t" id="t0323b13"></a>去不已，割手割脚、割耳割鼻、割支割節，<a class="t" id="t0323b14"></a>遍割身體，無處不破。爾時，彼人受荼毒苦、<a class="t" id="t0323b15"></a>受極重苦，乃至未盡人非人身往昔所作<a class="t" id="t0323b16"></a>一切惡業，命亦未終，於此林中，皆悉受之。</p><a class="t" id="t0323b17"></a>
<p><a class="t-linehead" id="t-linehead0323b17"></a>「復次，諸比丘！灰河兩岸，諸守獄者，見彼罪<a class="t" id="t0323b18"></a>人，即前問言：『汝等今者欲得何物？』時，彼罪<a class="t" id="t0323b19"></a>人，同聲答言：『我等甚飢！我等甚飢！』時，守獄<a class="t" id="t0323b20"></a>者即捉罪人，<span class="gaiji">撲<!--gaiji,撲,1[打-丁＋僕],2&#x22DCF;,3--></span>置地上，其地猛熱，光焰熾<a class="t" id="t0323b21"></a>燃，罪人在中，悶絕仰臥。又以鐵鉗，開張其<a class="t" id="t0323b22"></a>口，持熱鐵丸，置其口內，應時燒爍，彼諸眾<a class="t" id="t0323b23"></a>生，脣口燋破，略說乃至從咽喉下，徑至<a class="t" id="t0323b24"></a>小腸，直過無礙。彼人爾時，受嚴切苦、受極<a class="t" id="t0323b25"></a>重苦，命亦未終。乃至未盡往昔所作人非<a class="t" id="t0323b26"></a>人身惡不善業，即於此中，具足皆受。</p><a class="t" id="t0323b27"></a>
<p><a class="t-linehead" id="t-linehead0323b27"></a>「復次，諸比丘！又此灰河兩岸之上，所有諸狗<a class="t" id="t0323b28"></a>其身烟黑，垢汙可畏，睚<span class="gaiji">眥<!--gaiji,眥,1[目＊柴],2&#x25210;,3--></span>嘷吠，出大惡<a class="t" id="t0323b29"></a>聲，<span class="corr" title="[瞰&gt;噉] cf.【麗】">噉</span>彼地獄眾生身分，舉體支節，所有肌<a class="t" id="t0323c01"></a>肉，段段齧食，不令遺餘。彼人在中，受嚴切<a class="t" id="t0323c02"></a>苦，乃至受於最極重苦，未得命終。乃至未<a class="t" id="t0323c03"></a>盡惡不善業，往昔人身及非人身有所作者，<a class="t" id="t0323c04"></a>一切具受。</p><a class="t" id="t0323c05"></a>
<p><a class="t-linehead" id="t-linehead0323c05"></a>「諸比丘！彼地獄中諸眾生等，既為如是熱沸<a class="t" id="t0323c06"></a>灰河之所逼切，又復困於纖利鐵刺刀刃稠<a class="t" id="t0323c07"></a>林、諸守獄者、烟黑垢汙惡狗之類，種種厄<a class="t" id="t0323c08"></a>急，無處隱藏。乃復走上奢摩羅樹，彼樹枝<a class="t" id="t0323c09"></a>莖，純是鐵刺，其鋒纖利，皆若新磨，頭悉<a class="t" id="t0323c10"></a>向下，劖刺其身。欲下樹時，是諸鐵刺，頭則<a class="t" id="t0323c11"></a>向上。彼諸眾生，在奢摩羅樹上時，復有諸<a class="t" id="t0323c12"></a>烏，名為鐵<span class="gaiji">［此／束］<!--gaiji,,1[此／束],2,3--></span>，飛來樹上，啄彼罪人。先啄其<a class="t" id="t0323c13"></a>頭，破陷頂骨，唼食其腦。彼人爾時受極重<a class="t" id="t0323c14"></a>苦、受痛切苦，不堪忍故，即還墮落沸灰河<a class="t" id="t0323c15"></a>中。彼人於是，還為波浪之所漂沒，直至河<a class="t" id="t0323c16"></a>底。至河底已，復為鐵刺之所劖刺。既被刺<a class="t" id="t0323c17"></a>已，鐵刺遍身，不能復去，還於其中，受極重<a class="t" id="t0323c18"></a>苦、大猛酷苦，不能堪忍。困苦多時，力極得<a class="t" id="t0323c19"></a>起，從灰河渡，走趣此岸。到此岸已，得入<a class="t" id="t0323c20"></a>刀林。入刀林時，復為刀刃，割其身體，割手<a class="t" id="t0323c21"></a>割脚，乃至遍割一切支節，復於其中，具足<a class="t" id="t0323c22"></a>受苦，命亦未終。略說乃至，從於往昔人非<a class="t" id="t0323c23"></a>人身所作惡業，未滅未盡，次第悉受。</p><a class="t" id="t0323c24"></a>
<p><a class="t-linehead" id="t-linehead0323c24"></a>「復次，諸比丘！灰河此岸諸守獄者，既見地<a class="t" id="t0323c25"></a>獄受罪眾生從彼岸來，即前問言：『汝等今<a class="t" id="t0323c26"></a>者何為遠來？欲得何物？』彼諸眾生，各各答<a class="t" id="t0323c27"></a>言：『我等渴乏。』時，守獄者即復捉取彼諸眾<a class="t" id="t0323c28"></a>生，<span class="gaiji">撲<!--gaiji,撲,1[打-丁＋僕],2&#x22DCF;,3--></span>置熾燃熱鐵地上，推令仰臥。於仰臥<a class="t" id="t0323c29"></a>時，彼人身上，火焰洞起，便以鐵鉗，開張其<a class="t" id="t0324a01"></a>口，融赤銅汁，灌其口中。時，彼地獄諸眾生<a class="t" id="t0324a02"></a>等，既飲銅汁，即燒唇口乃至小腸，直過無<a class="t" id="t0324a03"></a>礙，從下部出。彼人爾時受極重苦，乃至壽<a class="t" id="t0324a04"></a>命，未盡未滅，彼於過去人非人身，所作惡<a class="t" id="t0324a05"></a>業未滅盡者，悉皆受之。</p><a class="t" id="t0324a06"></a>
<p><a class="t-linehead" id="t-linehead0324a06"></a>「復次，諸比丘！彼地獄中諸眾生等，受此罪<a class="t" id="t0324a07"></a>報經無量時，苦惱長遠，乃有風來，名為和<a class="t" id="t0324a08"></a>合，吹彼地獄諸眾生等，至於岸邊，如是次<a class="t" id="t0324a09"></a>第，乃得從彼灰河獄出，出已馳走，乃至求於<a class="t" id="t0324a10"></a>救護之處。爾時，即入斫截地獄，其獄亦廣五<a class="t" id="t0324a11"></a>百由旬。罪人入已，其守獄者即取罪人，<span class="gaiji">撲<!--gaiji,撲,1[打-丁＋僕],2&#x22DCF;,3--></span><a class="t" id="t0324a12"></a>置熾燃熱鐵地上，乃至推令仰臥於地，執大<a class="t" id="t0324a13"></a>鐵鈇，熾燃猛熱，炎赫可畏，斫彼地獄受罪<a class="t" id="t0324a14"></a>眾生，斫手斫脚，并斫手脚，斫耳斫鼻，并斫<a class="t" id="t0324a15"></a>耳鼻，斫支斫節，并斫支節，如是次第，舉<a class="t" id="t0324a16"></a>身皆斫。彼諸眾生，當於爾時，受極重苦，命<a class="t" id="t0324a17"></a>亦未終。乃至未盡惡不善業，人非人身所造<a class="t" id="t0324a18"></a>作者，如是次第，一切具受。</p><a class="t" id="t0324a19"></a>
<p><a class="t-linehead" id="t-linehead0324a19"></a>「復次，諸比丘！彼地獄中諸眾生等，經無量時<a class="t" id="t0324a20"></a>受此苦已，得從斫截小地獄出，出已馳走，<a class="t" id="t0324a21"></a>求歸依處，乃至求室求宅、求覆求洲、求救護<a class="t" id="t0324a22"></a>處。爾時，即入劍葉地獄，其獄亦廣五百由<a class="t" id="t0324a23"></a>旬。入其中已，惡業果故，忽有風來，吹諸鐵<a class="t" id="t0324a24"></a>葉，猶如利劍，從空而墮，割截罪人一切身<a class="t" id="t0324a25"></a>分，所謂截手截脚、并截手脚，截耳截鼻、并<a class="t" id="t0324a26"></a>截耳鼻，截支截節、并截支節。爾時罪人，<a class="t" id="t0324a27"></a>受極重苦、受嚴切苦，命亦未終，略說如上。<a class="t" id="t0324a28"></a>乃至人非人身所作惡業，未滅未盡，於此<a class="t" id="t0324a29"></a>地獄，一切具受。</p><a class="t" id="t0324b01"></a>
<p><a class="t-linehead" id="t-linehead0324b01"></a>「復次，諸比丘！又彼劍葉小地獄中諸眾生等，<a class="t" id="t0324b02"></a>惡業果故，有鐵<span class="gaiji">［此／束］<!--gaiji,,1[此／束],2,3--></span>烏忽然飛來，在彼眾生<a class="t" id="t0324b03"></a>兩膊之上，足蹈其膊，翅覆其頭，便以鐵<span class="gaiji">［此／束］<!--gaiji,,1[此／束],2,3--></span><a class="t" id="t0324b04"></a>啄彼罪人兩眼之睛，口銜而去。爾時，罪人<a class="t" id="t0324b05"></a>受極重苦，痛惱嚴切，不可思議，然其壽命，<a class="t" id="t0324b06"></a>亦未終盡，略說如上。乃至人非人身，所作<a class="t" id="t0324b07"></a>惡業，如是次第，一切悉受。</p><a class="t" id="t0324b08"></a>
<p><a class="t-linehead" id="t-linehead0324b08"></a>「復次，諸比丘！彼地獄中諸眾生等，經無量<a class="t" id="t0324b09"></a>時受此苦已，乃從劍葉小地獄出，出已馳<a class="t" id="t0324b10"></a>走，欲求室宅、求覆求洲、求歸依處、求救護處。<a class="t" id="t0324b11"></a>爾時，復入狐狼地獄，亦廣五百由旬。是諸眾<a class="t" id="t0324b12"></a>生入此獄已，惡業果故，於地獄中出生狐<a class="t" id="t0324b13"></a>狼，嚴熾猛惡，睚<span class="gaiji">眥<!--gaiji,眥,1[目＊柴],2&#x25210;,3--></span>號吼，所出音聲，甚可<a class="t" id="t0324b14"></a>怖畏，<span class="gaiji">［齒＊齊］<!--gaiji,,1[齒＊齊],2&#x4DA9;,3--></span>齧地獄諸眾生身，所有肌肉及諸筋<a class="t" id="t0324b15"></a>脈，脚蹋口掣，臠而食之。爾時罪人，受極<a class="t" id="t0324b16"></a>重苦，痛惱酸切，命亦未終，略說如前。人<a class="t" id="t0324b17"></a>非人身所作惡業，如是次第，皆於其中，一切<a class="t" id="t0324b18"></a>具受。</p><a class="t" id="t0324b19"></a>
<p><a class="t-linehead" id="t-linehead0324b19"></a>「復次，諸比丘！彼地獄中諸眾生等，經無量<a class="t" id="t0324b20"></a>時受此苦已，得從狐狼小地獄出，出已馳<a class="t" id="t0324b21"></a>走，乃至求室求宅、求覆求洲、求救護處、求歸<a class="t" id="t0324b22"></a>依處。爾時，復入寒氷地獄，其獄亦廣五百由<a class="t" id="t0324b23"></a>旬。是諸罪人入彼獄已，惡業果故，忽有冷<a class="t" id="t0324b24"></a>風從四面來，吹大寒氣，麤澁嚴毒，觸彼地<a class="t" id="t0324b25"></a>獄眾生身分。隨觸著處，皮即破裂；皮破裂<a class="t" id="t0324b26"></a>已，次破其肉；破裂肉已，次破其筋；破裂筋<a class="t" id="t0324b27"></a>已，次破其骨；破裂骨已，次破其髓。破裂髓<a class="t" id="t0324b28"></a>時，彼諸眾生，受極重苦、最嚴切苦，乃至大<a class="t" id="t0324b29"></a>苦，不可堪耐，便於彼中，壽命終盡。是為第<a class="t" id="t0324c01"></a>一活大地獄及餘十六諸小地獄。</p><a class="t" id="t0324c02"></a>
<p><a class="t-linehead" id="t-linehead0324c02"></a>「復次，諸比丘！第二黑繩大地獄者，亦有十六<a class="t" id="t0324c03"></a>五百由旬諸小地獄而相圍繞，從黑雲沙，<a class="t" id="t0324c04"></a>乃至最後第十六者，名寒氷獄，為一眷屬。<a class="t" id="t0324c05"></a>諸比丘！如是地獄，有何因緣，名為黑繩大<a class="t" id="t0324c06"></a>地獄也？</p><a class="t" id="t0324c07"></a>
<p><a class="t-linehead" id="t-linehead0324c07"></a>「諸比丘！於彼黑繩大地獄中所有眾生，生<a class="t" id="t0324c08"></a>者有者出者住者，以其往昔不善之業，得<a class="t" id="t0324c09"></a>果報故，於虛空中忽然出生麤大黑繩，熾<a class="t" id="t0324c10"></a>燃猛熱，譬如黑雲，從空中出，黤黮充塞，下<a class="t" id="t0324c11"></a>接於地。如是如是，於彼黑繩大地獄中所<a class="t" id="t0324c12"></a>有眾生，以其宿世不善之業得果報故，從虛<a class="t" id="t0324c13"></a>空中出大黑繩，熾燃猛熱，亦復如是。此諸<a class="t" id="t0324c14"></a>黑繩，墮在地獄眾生身上，墮身上時，即燒<a class="t" id="t0324c15"></a>罪人，一切身分。先燒其皮；既燒皮已，次燒<a class="t" id="t0324c16"></a>其肉；既燒肉已，次燒其筋；既燒筋已，次燒<a class="t" id="t0324c17"></a>其骨；於燒骨時，徹至其髓；髓即流出，為火<a class="t" id="t0324c18"></a>所燃，骨髓燃時，出大猛焰。爾時罪人，受嚴<a class="t" id="t0324c19"></a>切苦、受極重苦，以罪業故，命亦未終。乃至<a class="t" id="t0324c20"></a>往昔人非人身，所有造作惡不善業，未滅<a class="t" id="t0324c21"></a>未變、未除未畢，於此獄中，一切悉受。</p><a class="t" id="t0324c22"></a>
<p><a class="t-linehead" id="t-linehead0324c22"></a>「復次，諸比丘！又彼黑繩大地獄中所有眾生，<a class="t" id="t0324c23"></a>生者有者住者化者，以其宿世不善果<a class="t" id="t0324c24"></a>故，諸守獄者執取罪人，<span class="gaiji">撲<!--gaiji,撲,1[打-丁＋僕],2&#x22DCF;,3--></span>置熾燃熱鐵地<a class="t" id="t0324c25"></a>上，光焰猛盛，舉身燋熱，推令仰臥，以熱鐵<a class="t" id="t0324c26"></a>繩，處處拼度，拼度訖已，以熱鐵鈇熾燃赫<a class="t" id="t0324c27"></a>奕，交橫而斫彼地獄中眾生身分，或作二<a class="t" id="t0324c28"></a>分，或作三分，四分五分乃至十分，或二十<a class="t" id="t0324c29"></a>分或五十分，或復百分。譬如世間善巧木匠、<a class="t" id="t0325a01"></a>若木匠弟子，取諸材木，安置平地，便用墨<a class="t" id="t0325a02"></a>繩縱橫拼度，拼度既訖，即以利鈇，隨而斫<a class="t" id="t0325a03"></a>之，或作二分，或作三分，四分五分乃至十<a class="t" id="t0325a04"></a>分，或二十分，或復百分。如是如是，諸比丘！<a class="t" id="t0325a05"></a>於彼黑繩大地獄中所有眾生，亦復如是，<a class="t" id="t0325a06"></a>諸守獄者執取罪人，<span class="gaiji">撲<!--gaiji,撲,1[打-丁＋僕],2&#x22DCF;,3--></span>置熾燃熱鐵地上，<a class="t" id="t0325a07"></a>推令仰臥，以黑鐵繩，拼度開解，即以鐵鈇，<a class="t" id="t0325a08"></a>斫破其身，作諸分段，亦復如是。爾時罪人，<a class="t" id="t0325a09"></a>乃至痛惱酸切，受極重苦，命亦未終。若未<a class="t" id="t0325a10"></a>盡彼人非人身，往昔所造不善諸業，於此獄<a class="t" id="t0325a11"></a>中，一切具受。</p><a class="t" id="t0325a12"></a>
<p><a class="t-linehead" id="t-linehead0325a12"></a>「復次，諸比丘！又彼黑繩大地獄中所有眾<a class="t" id="t0325a13"></a>生，有者化者乃至住者，諸守獄卒執取彼<a class="t" id="t0325a14"></a>人，<span class="gaiji">撲<!--gaiji,撲,1[打-丁＋僕],2&#x22DCF;,3--></span>置熾燃熱鐵地上，乃至推令仰臥於<a class="t" id="t0325a15"></a>地，以黑鐵繩拼度其身，既拼度已，又以鐵<a class="t" id="t0325a16"></a>鋸熾燃猛熱，依所拼處鋸解其身，鋸已復<a class="t" id="t0325a17"></a>鋸，乃至大鋸，次更破已復破，乃至大破，或<a class="t" id="t0325a18"></a>割或截，既割截已，復更割截，極細割截。譬<a class="t" id="t0325a19"></a>如世間善巧鋸師、若鋸師弟子，取諸材木，<a class="t" id="t0325a20"></a>安置平地，即以黑繩，縱橫拼度，拼度訖已，<a class="t" id="t0325a21"></a>便以利鋸，隨而鋸之，鋸已復鋸，乃至大鋸，<a class="t" id="t0325a22"></a>次復細破，破已復破，乃至大破，又更割截，<a class="t" id="t0325a23"></a>既割截已，復重割截，極細割截。如是如是，<a class="t" id="t0325a24"></a>諸比丘！於彼黑繩大地獄中所有眾生，生<a class="t" id="t0325a25"></a>者有者乃至住者，諸守獄卒執取彼人，<span class="gaiji">撲<!--gaiji,撲,1[打-丁＋僕],2&#x22DCF;,3--></span><a class="t" id="t0325a26"></a>置熾燃熱鐵地上，乃至推令仰臥於地，以黑<a class="t" id="t0325a27"></a>鐵繩拼度開解，即以鐵鋸熾燃猛焰，鋸解<a class="t" id="t0325a28"></a>其身，鋸已復鋸，乃至大鋸，破已復破，乃至<a class="t" id="t0325a29"></a>大破，割已復割，乃至大割，截已復截，乃至<a class="t" id="t0325b01"></a>大截。彼人爾時乃至具受極嚴重苦，命亦未<a class="t" id="t0325b02"></a>終。略說如上，乃至人非人身所作惡業，於<a class="t" id="t0325b03"></a>中備受。</p><a class="t" id="t0325b04"></a>
<p><a class="t-linehead" id="t-linehead0325b04"></a>「復次，諸比丘！又彼黑繩大地獄中所有眾<a class="t" id="t0325b05"></a>生，生者有者乃至住者，諸守獄卒，以大鐵<a class="t" id="t0325b06"></a>椎熾燃猛熱光焰暉赫，付諸罪人，令其各各<a class="t" id="t0325b07"></a>自相椎打。於相打時，燒手燒脚，遍燒手脚；<a class="t" id="t0325b08"></a>燒耳燒鼻，遍燒耳鼻；燒支燒節，遍燒支節。<a class="t" id="t0325b09"></a>彼人爾時乃至受於極嚴重苦，命亦未終。略<a class="t" id="t0325b10"></a>說如上，乃至往昔人非人身所作之業，一切<a class="t" id="t0325b11"></a>具受。</p><a class="t" id="t0325b12"></a>
<p><a class="t-linehead" id="t-linehead0325b12"></a>「復次，諸比丘！又彼黑繩大地獄中所有眾<a class="t" id="t0325b13"></a>生，生者有者乃至住者，惡業果故，於虛空<a class="t" id="t0325b14"></a>中有大黑繩從空而出，烟焰熾燃，極大猛<a class="t" id="t0325b15"></a>熱，乃至墮在地獄眾生身分之上。黑繩著<a class="t" id="t0325b16"></a>時，隨即絞縛罪人身體，絞已復絞，乃至大<a class="t" id="t0325b17"></a>絞；縛已復縛，乃至大縛。既絞縛已，復有風<a class="t" id="t0325b18"></a>來吹令開解。繩開解時，彼諸眾生身皮皆<a class="t" id="t0325b19"></a>剝；皮既剝已肉亦隨剝；肉既剝已，次抽其<a class="t" id="t0325b20"></a>筋，乃至破骨；筋骨破已，吹其精髓，隨風而<a class="t" id="t0325b21"></a>去。罪人爾時，乃至受於極嚴重苦，命亦未<a class="t" id="t0325b22"></a>終。略說如上，乃至未盡惡不善業，如是次<a class="t" id="t0325b23"></a>第，一切具受。</p><a class="t" id="t0325b24"></a>
<p><a class="t-linehead" id="t-linehead0325b24"></a>「復次，諸比丘！彼地獄中所有眾生，經無量<a class="t" id="t0325b25"></a>時受長遠苦，乃從黑繩大地獄出，出已馳<a class="t" id="t0325b26"></a>走，乃至求室求宅、求覆求洲、求歸依處、求救<a class="t" id="t0325b27"></a>護處。爾時，復入黑雲沙獄，其獄縱廣五百由<a class="t" id="t0325b28"></a>旬。罪人入已，略說如上，乃至次第入第十六<a class="t" id="t0325b29"></a>寒冰地獄。入諸獄已，乃至命終，受種種苦。</p><a class="t" id="t0325c01"></a>
<p><a class="t-linehead" id="t-linehead0325c01"></a>「復次，諸比丘！合大地獄，亦有十六諸小地獄，<a class="t" id="t0325c02"></a>並皆縱廣五百由旬，自相圍遶，從黑雲沙，<a class="t" id="t0325c03"></a>略說乃至最後，名為寒氷地獄。諸比丘！有<a class="t" id="t0325c04"></a>何因緣，彼大地獄說名為合？諸比丘！彼地<a class="t" id="t0325c05"></a>獄中所有眾生，生者有者出者化者，乃至<a class="t" id="t0325c06"></a>住者，由彼眾生惡業果故。有兩大山，名白<a class="t" id="t0325c07"></a>羊口，熾燃猛熱，光焰炎赫。爾時，獄卒驅逼<a class="t" id="t0325c08"></a>罪人入此山內，入山間已兩山遂合，更互<a class="t" id="t0325c09"></a>相突，更互相打，更互相磨。時彼二山如是<a class="t" id="t0325c10"></a>共合，相突相打，相揩磨已，還住本處。譬如<a class="t" id="t0325c11"></a>毘佉<span class="corr" title="[[少／免]&gt;[少／兔]]"><span class="gaiji">［少／兔］<!--gaiji,,1[少／兔],2&#x3779;,3--></span></span>與囉毘佉<span class="corr" title="[[少／免]&gt;[少／兔]]"><span class="gaiji">［少／兔］<!--gaiji,,1[少／兔],2&#x3779;,3--></span></span><span class="t-note">（此二是閃電之名）</span>，相合相突，相打<a class="t" id="t0325c12"></a>相磨；彼既相合相突相打磨已，各還本處。<a class="t" id="t0325c13"></a>如是如是，諸比丘！彼之二山，相合相突，相<a class="t" id="t0325c14"></a>打相磨，極揩磨已，各還本處，亦復如是。<a class="t" id="t0325c15"></a>彼地獄中所有眾生，被山合突打磨之時，身<a class="t" id="t0325c16"></a>體一切膿血流迸，唯碎骨在。彼人爾時乃<a class="t" id="t0325c17"></a>至受於極嚴重苦，命亦未終。略說如上，次<a class="t" id="t0325c18"></a>第皆受，當如是知。</p><a class="t" id="t0325c19"></a>
<p><a class="t-linehead" id="t-linehead0325c19"></a>「復次，諸比丘！又彼眾合大地獄中所有眾<a class="t" id="t0325c20"></a>生，生者住者，其守獄卒，取彼地獄諸眾生<a class="t" id="t0325c21"></a>等，<span class="gaiji">撲<!--gaiji,撲,1[打-丁＋僕],2&#x22DCF;,3--></span>置熾燃大熱鐵上，其焰猛盛，暉赫可<a class="t" id="t0325c22"></a>畏。推令仰臥，更取大鐵，亦甚猛熾，以覆其<a class="t" id="t0325c23"></a>上，猶如世間磑磨之法，如是磨之。磨已復<a class="t" id="t0325c24"></a>磨，又更大磨；末已復末，又更大末；研已復<a class="t" id="t0325c25"></a>研，又更細研，遂成塵末；既作塵已，又復細<a class="t" id="t0325c26"></a>塵，如是展轉，成極微塵。作塵末時，一切身<a class="t" id="t0325c27"></a>分，皆為膿血，流迸出盡，唯有骨塵，猶在<a class="t" id="t0325c28"></a>彼處。爾時彼人，乃至受於極嚴重苦，命亦<a class="t" id="t0325c29"></a>未終。略說如上，次第應知。</p><a class="t" id="t0326a01"></a>
<p><a class="t-linehead" id="t-linehead0326a01"></a>「復次，諸比丘！又彼眾合大地獄中所有眾<a class="t" id="t0326a02"></a>生，生者有者乃至住者，其守獄卒取彼眾<a class="t" id="t0326a03"></a>生，<span class="gaiji">撲<!--gaiji,撲,1[打-丁＋僕],2&#x22DCF;,3--></span>置猛熱大鐵槽中，其槽熾燃，一向炎<a class="t" id="t0326a04"></a>赫。置槽中已，猶如世間壓諸甘蔗及胡麻<a class="t" id="t0326a05"></a>法，如是壓時，壓已復壓，遂至大壓。既被壓<a class="t" id="t0326a06"></a>已，唯見膿血流在一邊，所有骸骨皆為末<a class="t" id="t0326a07"></a>滓。罪人爾時乃至受於極嚴重苦。略說如<a class="t" id="t0326a08"></a>上，命亦未終，隨其所作，一切具受。</p><a class="t" id="t0326a09"></a>
<p><a class="t-linehead" id="t-linehead0326a09"></a>「復次，諸比丘！又彼眾合大地獄中所有眾<a class="t" id="t0326a10"></a>生，生者有者乃至住者，其守獄卒，取彼眾<a class="t" id="t0326a11"></a>生擲鐵臼中，其臼熾燃，猛焰赫奕，又<span class="corr" title="[執&gt;熱] cf.【麗】">熱</span>鐵<a class="t" id="t0326a12"></a>杵，亦甚猛熾，擣彼罪人。擣已復擣，乃至大<a class="t" id="t0326a13"></a>擣；研已復研，乃至大研。既擣研已，遂成研<a class="t" id="t0326a14"></a>末。如是等末，末已復末，更為微末。於研<a class="t" id="t0326a15"></a>末時，唯見膿血一畔滂流，一邊猶有碎骨<a class="t" id="t0326a16"></a>末在。爾時，罪人乃至極受嚴切重苦。略說<a class="t" id="t0326a17"></a>如上，乃至爾時命亦未終，具受眾苦。</p><a class="t" id="t0326a18"></a>
<p><a class="t-linehead" id="t-linehead0326a18"></a>「復次，諸比丘！又彼眾合大地獄中所有眾生，<a class="t" id="t0326a19"></a>生者有者乃至住者，爾時於上虛空之中，有<a class="t" id="t0326a20"></a>大鐵象自然出生，熾燃猛壯，乃至光焰一<a class="t" id="t0326a21"></a>向赫奕。以其兩脚，蹋彼地獄諸眾生身，從<a class="t" id="t0326a22"></a>頭至足，次第蹋之。先蹋髑髏，後蹋餘處，<a class="t" id="t0326a23"></a>蹋已復蹋，乃至大蹋。於象蹋時，彼地獄中<a class="t" id="t0326a24"></a>眾生身分，膿血迸流，散在諸處，唯有碎骨<a class="t" id="t0326a25"></a>獨在一邊。爾時，罪人受大重苦。略說如上，<a class="t" id="t0326a26"></a>命亦未終。如是次第，於中具受。</p><a class="t" id="t0326a27"></a>
<p><a class="t-linehead" id="t-linehead0326a27"></a>「復次，諸比丘！又彼眾合大地獄中諸眾生<a class="t" id="t0326a28"></a>等，經無量時受長遠苦。此苦畢已，乃從眾<a class="t" id="t0326a29"></a>合大地獄出，出已一向馳奔而走，乃至求於<a class="t" id="t0326b01"></a>救護之處。爾時，復入彼黑雲沙五百由旬小<a class="t" id="t0326b02"></a>地獄中，入已復入諸餘小獄，如是乃至寒氷<a class="t" id="t0326b03"></a>地獄，具足受苦。</p><a class="t" id="t0326b04"></a>
<p><a class="t-linehead" id="t-linehead0326b04"></a>「復次，諸比丘！又更入於叫喚地獄，此地獄中<a class="t" id="t0326b05"></a>亦有十六五百由旬諸小地獄以為眷屬，從<a class="t" id="t0326b06"></a>黑雲沙，乃至最後寒氷地獄。諸比丘！如是<a class="t" id="t0326b07"></a>地獄有何因緣，名為叫喚？諸比丘！如是叫喚<a class="t" id="t0326b08"></a>大地獄中所有眾生，生者有者乃至住者，<a class="t" id="t0326b09"></a>其守獄卒，一時驅逼是諸眾生，令入鐵城，<a class="t" id="t0326b10"></a>其城熾燃，熱鐵猛焰，光甚炎赫。爾時，罪人<a class="t" id="t0326b11"></a>在鐵城中，乃至受於極嚴重苦，眾苦逼切，不<a class="t" id="t0326b12"></a>堪忍故，恒常叫喚，是故名為叫喚地獄。又<a class="t" id="t0326b13"></a>彼獄中以鐵為屋，房室輦輿亦皆是鐵，樓觀<a class="t" id="t0326b14"></a>園池，一切皆是猛熱炭火，熾燃光曜，上下<a class="t" id="t0326b15"></a>洞徹，獄卒駈逐受罪眾生，令入其中，諸苦<a class="t" id="t0326b16"></a>逼切，不可忍耐，即便叫喚，是故名為叫喚<a class="t" id="t0326b17"></a>地獄。罪人在中，受大重苦，略說如上，命亦<a class="t" id="t0326b18"></a>未終。若未盡彼惡不善業，如是次第，具足<a class="t" id="t0326b19"></a>而受。</p>
<p><a class="t-linehead" id="t-linehead0326b19"></a>「諸比丘！彼地獄中諸眾生等，受苦長<a class="t" id="t0326b20"></a>遠經無量時，乃得從此叫喚獄出，出已馳<a class="t" id="t0326b21"></a>走，略說如前，乃至求於救護之處。即復往<a class="t" id="t0326b22"></a>詣黑雲沙等五百由旬諸小地獄，入已如前，<a class="t" id="t0326b23"></a>具受諸罪，略說乃至最後方入寒氷地獄，<a class="t" id="t0326b24"></a>具受眾苦，乃得命終。」</p><a class="t" id="t0326b25"></a>
<p><a class="t-linehead" id="t-linehead0326b25"></a>「復次，諸比丘！彼大叫喚大地獄中，亦有十六<a class="t" id="t0326b26"></a>諸小地獄、以為眷屬，皆悉縱廣五百由旬，<a class="t" id="t0326b27"></a>從黑雲沙，乃至最後寒氷地獄。諸比丘！如<a class="t" id="t0326b28"></a>是地獄有何因緣，而得名為大叫喚也？諸比<a class="t" id="t0326b29"></a>丘！彼大叫喚大地獄中所有眾生，生者有<a class="t" id="t0326c01"></a>者乃至住者，諸守獄卒取彼眾生，亦皆擲<a class="t" id="t0326c02"></a>置鐵城之中，熾燃大熱，乃至上下光焰猛<a class="t" id="t0326c03"></a>徹，罪人在中受極重苦，眾惱逼切不堪忍<a class="t" id="t0326c04"></a>故，遂大叫喚。以是因緣，名彼地獄為大叫<a class="t" id="t0326c05"></a>喚。彼地獄中亦以熱鐵為屋宇，房舍輦閣樓<a class="t" id="t0326c06"></a>觀悉皆是鐵，炭火熾燃，充滿炎赫，罪人在<a class="t" id="t0326c07"></a>中，受極重苦，略說如前，命亦未盡。如是次<a class="t" id="t0326c08"></a>第，具足受之。</p>
<p><a class="t-linehead" id="t-linehead0326c08"></a>「諸比丘！又彼地獄諸眾生等，<a class="t" id="t0326c09"></a>受長遠苦經無量時，乃得從此大叫喚大地<a class="t" id="t0326c10"></a>獄出，出已馳走，乃至略說，求救護處。於是<a class="t" id="t0326c11"></a>復詣黑雲沙等小地獄中，入已受苦，乃至最<a class="t" id="t0326c12"></a>後寒氷地獄，具受眾苦，乃得命終。</p><a class="t" id="t0326c13"></a>
<p><a class="t-linehead" id="t-linehead0326c13"></a>「復次，諸比丘！於彼熱惱大地獄中，亦有十六<a class="t" id="t0326c14"></a>諸小地獄以為眷屬，其獄各各如前，縱廣五<a class="t" id="t0326c15"></a>百由旬，從黑雲沙乃至最後寒氷地獄。諸比<a class="t" id="t0326c16"></a>丘！如是地獄有何因緣，名為熱惱大地獄<a class="t" id="t0326c17"></a>耶？」</p><a class="t" id="t0326c18"></a>
<p><a class="t-linehead" id="t-linehead0326c18"></a>「諸比丘！於此熱惱大地獄中所有眾生，生<a class="t" id="t0326c19"></a>者有者乃至住者，諸守獄卒取彼眾生，擲<a class="t" id="t0326c20"></a>置熾燃熱鐵鑊中，頭皆向下，脚皆向上，騰<a class="t" id="t0326c21"></a>波沸涌，一向猛熱。罪人於中，被煎被煮，極<a class="t" id="t0326c22"></a>受熱惱，是故名為熱惱地獄。又彼獄中，多<a class="t" id="t0326c23"></a>諸鐵釜鐵甕、鐵盆鐵瓨、鐵鑊鐵鼎，及諸鐵<span class="gaiji">鏊<!--gaiji,鏊,1[金＊敖],2&#x28AFC;,3--></span>，<a class="t" id="t0326c24"></a>並皆熾燃，一向猛熱。罪人在中，被燒被煑，<a class="t" id="t0326c25"></a>是故名為熱惱地獄。於此獄中，乃至受於<a class="t" id="t0326c26"></a>極嚴重苦，命亦未終。未盡彼人惡不善業，<a class="t" id="t0326c27"></a>如是次第，一切悉受。</p><a class="t" id="t0326c28"></a>
<p><a class="t-linehead" id="t-linehead0326c28"></a>「諸比丘！彼地獄中諸眾生等，經無量時受<a class="t" id="t0326c29"></a>長遠苦，乃從熱惱大地獄出，出已乃至馳奔<a class="t" id="t0327a01"></a>而走，欲求救護歸依之處。爾時，復入黑雲沙<a class="t" id="t0327a02"></a>等小地獄中，略說乃至寒氷地獄，具受眾<a class="t" id="t0327a03"></a>苦，乃得命終。</p><a class="t" id="t0327a04"></a>
<p><a class="t-linehead" id="t-linehead0327a04"></a>「復次，諸比丘！彼大熱惱大地獄中，亦有十六<a class="t" id="t0327a05"></a>諸小地獄，各各縱廣五百由旬，從黑雲沙小<a class="t" id="t0327a06"></a>地獄為始，乃至最後寒氷地獄。諸比丘！如<a class="t" id="t0327a07"></a>是地獄，有何因緣，名大熱惱大地獄耶？諸<a class="t" id="t0327a08"></a>比丘！彼大熱惱大地獄中諸眾生等，生者<a class="t" id="t0327a09"></a>有者乃至住者，諸守獄卒取彼眾生，以頭<a class="t" id="t0327a10"></a>向下，以脚向上，到擲釜中。其釜猛熱，湯<a class="t" id="t0327a11"></a>火俱熾，衝擊罪人，隨沸上下。當於是時，受<a class="t" id="t0327a12"></a>極熱惱、極大熱惱、大大熱惱，是故名為大熱<a class="t" id="t0327a13"></a>惱獄。又彼獄中，所有鐵甕鐵盆鐵鑊鐵鼎鐵<a class="t" id="t0327a14"></a>鐺，亦皆熾燃，極大猛熱，又以罪人擲置其<a class="t" id="t0327a15"></a>中。罪人爾時，為地獄火或煮或煎，受諸苦<a class="t" id="t0327a16"></a>惱，惱已復惱，極大逼惱，是故名為最熾猛<a class="t" id="t0327a17"></a>熱極惱地獄。罪人於中受極重苦，略說如<a class="t" id="t0327a18"></a>前。乃至命終，如是次第具受眾苦。</p>
<p><a class="t-linehead" id="t-linehead0327a18"></a>「諸比<a class="t" id="t0327a19"></a>丘！彼地獄中諸眾生等，經無量時長遠道<a class="t" id="t0327a20"></a>中。受諸苦已，乃從如是熾燃猛盛極大熱惱<a class="t" id="t0327a21"></a>大地獄出，出已馳走，乃至略說，欲求救護<a class="t" id="t0327a22"></a>歸依之處。於是復詣黑雲沙等小地獄中，乃<a class="t" id="t0327a23"></a>至最後寒氷地獄，命若未盡，受諸苦惱，次<a class="t" id="t0327a24"></a>第如前。</p><a class="t" id="t0327a25"></a>
<p class="endsutta"><span class="t-juanname">起世經卷第三</span></p>　<a class="t" id="t0327a26"></a><a class="t" id="t0327a27"></a>
<p class="suttainfo"><span class="t-juanname">起世經卷第四</span><br><a class="t" id="t0327a28"></a><a class="t" id="t0327a29"></a>
<span class="t-byline">隋天竺三藏闍那崛多等譯</span></p><a class="t" id="t0327b01"></a><h2>地獄品第四之三</h2><a class="t" id="t0327b02"></a>
<p><a class="t-linehead" id="t-linehead0327b02"></a>「復次，諸比丘！彼阿毘至大地獄中，亦有十六<a class="t" id="t0327b03"></a>諸小地獄而為眷屬，以自圍繞，其獄各廣<a class="t" id="t0327b04"></a>五百由旬，初黑雲沙乃至最後寒氷地獄。諸<a class="t" id="t0327b05"></a>比丘！如是地獄有何因緣，名阿毘至耶？諸<a class="t" id="t0327b06"></a>比丘！此阿毘至大地獄中所有眾生，生者<a class="t" id="t0327b07"></a>有者出者住者，是諸眾生惡業果故，自然<a class="t" id="t0327b08"></a>出生諸守獄卒，各以兩手執彼地獄諸眾生<a class="t" id="t0327b09"></a>身，<span class="gaiji">撲<!--gaiji,撲,1[打-丁＋僕],2&#x22DCF;,3--></span>置熾燃熱鐵地上，火焰直上一向猛盛，<a class="t" id="t0327b10"></a>覆面於地，便持利刀，從脚踝上，破出其筋，<a class="t" id="t0327b11"></a>手捉挽之，乃至項筋，皆相連引，貫徹心髓，<a class="t" id="t0327b12"></a>痛苦難論。如是挽已，令駕鐵車，馳奔而走，<a class="t" id="t0327b13"></a>其車甚熱，光焰熾燃，一向猛盛，將其經歷<a class="t" id="t0327b14"></a>無量由旬。所行之處，純是洞然熱鐵險道，<a class="t" id="t0327b15"></a>去已復去，隨獄卒意無暫停時，欲向何方，<a class="t" id="t0327b16"></a>稱意即去。隨所去處，隨所到處，獄卒挽之，<a class="t" id="t0327b17"></a>未曾捨離。如是去時，隨所經歷，銷鑠罪人<a class="t" id="t0327b18"></a>身諸肉血無復遺餘。以是因緣，受嚴切<a class="t" id="t0327b19"></a>苦、極重劇苦、意不憙苦，命亦未終。乃至未<a class="t" id="t0327b20"></a>盡惡不善業，未滅未散、未變未移，若於往<a class="t" id="t0327b21"></a>昔人非人身，所作來者，一切悉受。</p><a class="t" id="t0327b22"></a>
<p><a class="t-linehead" id="t-linehead0327b22"></a>「復次，諸比丘！此阿毘至大地獄中所有眾生，<a class="t" id="t0327b23"></a>生者有者化者住者，以其不善業果報故，從<a class="t" id="t0327b24"></a>於東方，有大火聚忽爾出生，熾燃赤色，極<a class="t" id="t0327b25"></a>大猛焰，一向炎赫；如是次第，南西北方、四<a class="t" id="t0327b26"></a>維上下，各各皆有極大火聚，熾燃出生，光<a class="t" id="t0327b27"></a>焰炎赫。罪人爾時，以此四方諸大火聚之所<a class="t" id="t0327b28"></a>圍繞，漸漸逼近，觸其身故，受諸痛苦，乃至<a class="t" id="t0327b29"></a>受於大嚴切苦，命亦<span class="corr" title="[末&gt;未]">未</span>終。略說如上，於彼<a class="t" id="t0327c01"></a>獄中，一切具受。</p><a class="t" id="t0327c02"></a>
<p><a class="t-linehead" id="t-linehead0327c02"></a>「復次，諸比丘！此阿毘至大地獄中諸眾生等，<a class="t" id="t0327c03"></a>生者有者乃至住者，惡業果故，從於東壁出<a class="t" id="t0327c04"></a>大光焰，直射西壁，到已而住；從於西壁出大<a class="t" id="t0327c05"></a>光焰，直射東壁，到已而住；從於南壁出大<a class="t" id="t0327c06"></a>光焰，直射北壁；從於北壁出大光焰，直射南<a class="t" id="t0327c07"></a>壁；從下射上，自上射下；縱橫相接，上下交<a class="t" id="t0327c08"></a>射，熱光赫奕，騰焰相衝。爾時，獄卒以諸罪<a class="t" id="t0327c09"></a>人，擲置六種大火聚內。是諸罪人，乃至受<a class="t" id="t0327c10"></a>於極嚴切苦，命亦<span class="corr" title="[末&gt;未]">未</span>終。略說乃至彼不善<a class="t" id="t0327c11"></a>業，未畢未盡，於其中間，具足而受。</p><a class="t" id="t0327c12"></a>
<p><a class="t-linehead" id="t-linehead0327c12"></a>「復次，諸比丘！此阿毘至大地獄中諸眾生<a class="t" id="t0327c13"></a>等，生者有者乃至住者，惡業果故，經無量<a class="t" id="t0327c14"></a>時受長遠苦。爾時，即見地獄東門忽然自<a class="t" id="t0327c15"></a>開，是諸眾生既聞開聲，復見門開，便走趣<a class="t" id="t0327c16"></a>之，走已復走，大速疾走，各言：『我等至彼處<a class="t" id="t0327c17"></a>已，決應得脫。我等今者若到彼處，應大吉<a class="t" id="t0327c18"></a>祥。』彼諸眾生如是走時、走復走時、速疾走<a class="t" id="t0327c19"></a>時，其身轉更熾燃光焰。譬如世間有力壯<a class="t" id="t0327c20"></a>夫，將大火炬逆風而走，而彼火炬，更復轉燃，<a class="t" id="t0327c21"></a>焰熾猛盛。如是如是，彼諸眾生，如是走時，<a class="t" id="t0327c22"></a>速疾走時，身諸支節，轉復熾燃，舉足之時<a class="t" id="t0327c23"></a>肉血離散，下足之時肉血還生。又彼眾生，<a class="t" id="t0327c24"></a>如是奔走，欲近門時，罪業力故，門還自閉。<a class="t" id="t0327c25"></a>罪人爾時，於彼獄中，熾燃光焰熱鐵地上，<a class="t" id="t0327c26"></a>悶絕倒臥，覆面而踣。既覆倒已，即燒其皮；<a class="t" id="t0327c27"></a>既燒皮已，次燒其肉；既燒肉已，次燒其筋；<a class="t" id="t0327c28"></a>既燒筋已，次燒其骨；既燒骨已，徹至其髓。<a class="t" id="t0327c29"></a>徹至髓時，唯見烟出；出已復出，烟燧火出。<a class="t" id="t0328a01"></a>罪人於中，乃至次第受極嚴苦，命亦未終。<a class="t" id="t0328a02"></a>略說如前，未盡彼人惡不善業，乃至往昔人<a class="t" id="t0328a03"></a>非人身所作來者，於中具受。</p><a class="t" id="t0328a04"></a>
<p><a class="t-linehead" id="t-linehead0328a04"></a>「復次，諸比丘！此阿毘至大地獄中諸眾生等，<a class="t" id="t0328a05"></a>生者有者乃至住者，以諸不善業果報故，經<a class="t" id="t0328a06"></a>無量時，長遠道中受諸苦已，地獄四門還<a class="t" id="t0328a07"></a>復更開。於門開時，彼地獄中諸眾生等，聞<a class="t" id="t0328a08"></a>聲見開，向門而走。走已復走，乃至大走，作<a class="t" id="t0328a09"></a>如是念：『我等今者當於此處必應得脫，我等<a class="t" id="t0328a10"></a>於今定當訖了。』彼人如是大馳走時，其身轉<a class="t" id="t0328a11"></a>復熾燃猛烈。譬如壯夫執乾草炬逆風而走，<a class="t" id="t0328a12"></a>彼炬既燃轉復熾盛。如是如是，彼諸眾生走<a class="t" id="t0328a13"></a>已復走，乃至大走，如是走時，彼人身分，轉<a class="t" id="t0328a14"></a>更熾燃。欲舉足時肉血俱散，欲下足時肉血<a class="t" id="t0328a15"></a>還生。及到獄門，其門還閉。彼諸眾生於此<a class="t" id="t0328a16"></a>熾燃熱鐵地上，一向馳走，既不得出，其心<a class="t" id="t0328a17"></a>悶亂，覆面倒地。既倒地已，遍燒身皮；既燒<a class="t" id="t0328a18"></a>皮已，次燒其肉；既燒肉已，復燒其骨，乃至<a class="t" id="t0328a19"></a>徹髓，烟焰洞燃，其烟熢<span class="gaiji">［火＊孛］<!--gaiji,,1[火＊孛],2&#x3DBF;,3--></span>，其焰炎赫，烟焰<a class="t" id="t0328a20"></a>相雜，熱惱復倍，彼人於中受極嚴苦。略說<a class="t" id="t0328a21"></a>如前，乃至壽命未得終盡，惡不善業，未滅<a class="t" id="t0328a22"></a>未離、未變未散，乃至往昔人非人身，所造作<a class="t" id="t0328a23"></a>者，一切悉受。</p><a class="t" id="t0328a24"></a>
<p><a class="t-linehead" id="t-linehead0328a24"></a>「復次，諸比丘！此阿毘至大地獄中所有眾生，<a class="t" id="t0328a25"></a>乃至住者，以不善業果報力故，為地獄火熾<a class="t" id="t0328a26"></a>燃燒之。爾時，眼所見色，皆是意所不憙，有<a class="t" id="t0328a27"></a>意<span class="corr" title="[熹&gt;憙]">憙</span>者皆不現前，非意所好、不可愛色、不<a class="t" id="t0328a28"></a>善之色，而恒逼惱，耳所聞聲、鼻所聞香、舌<a class="t" id="t0328a29"></a>所知味、身所覺觸、意所念法，皆是心意所<a class="t" id="t0328b01"></a>不喜者。非意所喜、非可愛法，恒來現前，凡<a class="t" id="t0328b02"></a>有境界，皆是不善。彼人於中以是因緣，恒<a class="t" id="t0328b03"></a>受極重麤澁苦惱，其色惡故，其觸亦然，乃至<a class="t" id="t0328b04"></a>壽命，未得終盡。惡不善業，未沒未滅，若於<a class="t" id="t0328b05"></a>往昔人非人身，有所造作，一切惡業，悉皆<a class="t" id="t0328b06"></a>具受。</p><a class="t" id="t0328b07"></a>
<p><a class="t-linehead" id="t-linehead0328b07"></a>「復次，諸比丘！有何因緣，阿毘至獄名阿毘至<a class="t" id="t0328b08"></a>耶？諸比丘！此阿毘至大地獄中，於一切<a class="t" id="t0328b09"></a>時，無有須臾暫受安樂，乃至得如一彈指頃，<a class="t" id="t0328b10"></a>是故名此大地獄者為阿毘至。如是次第，<a class="t" id="t0328b11"></a>具足受苦。諸比丘！此大地獄諸眾生等，經<a class="t" id="t0328b12"></a>無量時受長遠苦，乃至得從此阿毘至大地<a class="t" id="t0328b13"></a>獄出，出已馳走，走已復走，乃至大走，欲求屋<a class="t" id="t0328b14"></a>宅、求覆求洲、求歸依處、求救護處。爾時，<a class="t" id="t0328b15"></a>復入黑雲沙等五百由旬諸小地獄，入已乃<a class="t" id="t0328b16"></a>至略說最後到第十六寒氷地獄，具受眾苦，<a class="t" id="t0328b17"></a>然後乃於彼處命終。」</p>
<p><a class="t-linehead" id="t-linehead0328b17"></a>此中世尊說如是偈：</p><a class="t" id="t0328b18"></a><blockquote class="gatha">
<p>「若人身口意造業，　　作已入於惡道中，<a class="t" id="t0328b19"></a><br>
如是當生活地獄，　　最為可畏毛竪處。<a class="t" id="t0328b20"></a><br>
經歷無數千億歲，　　死已須臾還復活，<a class="t" id="t0328b21"></a><br>
怨讎各各相報對，　　由此眾生更相殺。<a class="t" id="t0328b22"></a><br>
若於父母起惡心，　　或佛菩薩聲聞眾，<a class="t" id="t0328b23"></a><br>
此等皆墮黑繩獄，　　其處受苦極嚴熾。<a class="t" id="t0328b24"></a><br>
教他正行令邪曲，　　見人友善必破壞，<a class="t" id="t0328b25"></a><br>
此等亦墮黑繩獄。　　兩舌惡口多妄語，<a class="t" id="t0328b26"></a><br>
樂作三種惡重業，　　不修三種善根芽，<a class="t" id="t0328b27"></a><br>
此等癡人必當入，　　合大地獄久受苦。<a class="t" id="t0328b28"></a><br>
或殺羊馬及諸牛，　　種種雜獸雞猪等，<a class="t" id="t0328b29"></a><br>
并殺諸餘蟲蟻類，　　彼人當墮合地獄。<a class="t" id="t0328c01"></a><br>
世間怖畏相多種，　　以此逼迫惱眾生，<a class="t" id="t0328c02"></a><br>
當墮磑山地獄中，　　受於塠壓舂擣苦。<a class="t" id="t0328c03"></a><br>
貪欲恚癡結使故，　　迴轉正理令別異，<a class="t" id="t0328c04"></a><br>
判是作非乖法律，　　彼為刀劍輪所傷。<a class="t" id="t0328c05"></a><br>
倚恃強勢劫奪他，　　有力無力皆悉取，<a class="t" id="t0328c06"></a><br>
若作如是諸逼惱，　　當為鐵象所蹴蹋。<a class="t" id="t0328c07"></a><br>
若樂殺害諸眾生，　　身手血塗心嚴惡，<a class="t" id="t0328c08"></a><br>
常行如是不淨業，　　彼等當生叫喚處。<a class="t" id="t0328c09"></a><br>
種種觸惱眾生故，　　於叫喚獄被燒煮，<a class="t" id="t0328c10"></a><br>
其中復有大叫喚，　　此由諂曲姧猾心。<a class="t" id="t0328c11"></a><br>
諸見稠林所覆蔽，　　愛網彌密所沈淪，<a class="t" id="t0328c12"></a><br>
常行如是最下業，　　彼則墮於大叫喚。<a class="t" id="t0328c13"></a><br>
若至如是大叫喚，　　熾燃鐵城毛竪處，<a class="t" id="t0328c14"></a><br>
其中鐵堂及鐵屋，　　諸來入者悉燒燃。<a class="t" id="t0328c15"></a><br>
若作世間諸事業，　　恒當惱亂諸眾生，<a class="t" id="t0328c16"></a><br>
彼等當生熱惱獄，　　於無量時受熱惱。<a class="t" id="t0328c17"></a><br>
世間沙門婆羅門，　　父母尊長諸耆舊，<a class="t" id="t0328c18"></a><br>
若恒觸惱令不喜，　　彼等皆墮熱惱獄。<a class="t" id="t0328c19"></a><br>
生天淨業不樂修，　　所愛至親常遠離，<a class="t" id="t0328c20"></a><br>
憙作如是諸事者，　　彼人當入熱惱獄。<a class="t" id="t0328c21"></a><br>
惡向沙門婆羅門，　　并諸善人父母等，<a class="t" id="t0328c22"></a><br>
或復害於餘尊者，　　彼墮熱惱常熾燃。<a class="t" id="t0328c23"></a><br>
恒多造作諸惡業，　　不曾發起一善心，<a class="t" id="t0328c24"></a><br>
是人直趣阿毘獄，　　當受無量眾苦惱。<a class="t" id="t0328c25"></a><br>
若說正法為非法，　　說諸非法為正法，<a class="t" id="t0328c26"></a><br>
既無增益於善事，　　彼人當入阿毘獄。<a class="t" id="t0328c27"></a><br>
活及黑繩此兩獄，　　合會叫喚等為五，<a class="t" id="t0328c28"></a><br>
熱惱大熱共成七，　　阿毘至獄為第八。<a class="t" id="t0328c29"></a><br>
此八名為大地獄，　　嚴熾苦切難忍受，<a class="t" id="t0329a01"></a><br>
惡業之人所作故，　　其中小獄有十六。」</p>
</blockquote><a class="t" id="t0329a02"></a>
<p><a class="t-linehead" id="t-linehead0329a02"></a>爾時，世尊說此偈已，告諸比丘，作如是言：「汝<a class="t" id="t0329a03"></a>諸比丘！應當知彼世界中間，別更復有十地<a class="t" id="t0329a04"></a>獄處。何等為十？所謂頞浮陀地獄、泥羅浮陀<a class="t" id="t0329a05"></a>地獄、阿呼地獄、呼呼婆地獄、阿吒吒地獄、搔<a class="t" id="t0329a06"></a>揵提迦地獄、優鉢羅地獄、波頭摩地獄、奔<a class="t" id="t0329a07"></a>茶梨地獄、拘牟陀地獄。諸比丘！於彼中間有<a class="t" id="t0329a08"></a>如是等十種地獄。諸比丘！何因何緣，頞浮陀<a class="t" id="t0329a09"></a>地獄名頞浮陀耶？諸比丘！頞浮陀獄諸眾<a class="t" id="t0329a10"></a>生等，所有身形，猶如泡沫，是故名為頞浮陀<a class="t" id="t0329a11"></a>也。</p><a class="t" id="t0329a12"></a>
<p><a class="t-linehead" id="t-linehead0329a12"></a>「復次，於中有何因緣，泥羅浮陀地獄名泥羅<a class="t" id="t0329a13"></a>浮陀耶？諸比丘！彼泥羅浮陀地獄中諸眾<a class="t" id="t0329a14"></a>生等，所有身形，譬如肉段，是故名為泥羅<a class="t" id="t0329a15"></a>浮陀。</p>
<p><a class="t-linehead" id="t-linehead0329a15"></a>「復次，於中何因<span class="corr" title="[阿&gt;何]">何</span>緣，阿呼地獄名為<a class="t" id="t0329a16"></a>阿呼？諸比丘！阿呼地獄諸眾生等，受嚴<a class="t" id="t0329a17"></a>切苦逼迫之時，叫喚而言：『阿呼阿呼，甚大<a class="t" id="t0329a18"></a>苦也。』是故名為阿呼地獄。</p><a class="t" id="t0329a19"></a>
<p><a class="t-linehead" id="t-linehead0329a19"></a>「復次，於中何因何緣，呼呼婆獄名呼呼婆<a class="t" id="t0329a20"></a>耶？諸比丘！彼呼呼婆地獄中諸眾生等，為<a class="t" id="t0329a21"></a>彼地獄極苦逼時，叫喚而言：『呼呼婆，呼呼婆。』<a class="t" id="t0329a22"></a>是故名為呼呼婆也。</p>
<p><a class="t-linehead" id="t-linehead0329a22"></a>「復次，於中何因何緣，阿<a class="t" id="t0329a23"></a>吒吒獄名阿吒吒耶？諸比丘！彼阿吒吒地<a class="t" id="t0329a24"></a>獄中諸眾生等，以極苦惱逼切其身，但得唱<a class="t" id="t0329a25"></a>言：『阿吒吒，阿吒吒。』然其舌聲不能出口，是故<a class="t" id="t0329a26"></a>名為阿吒吒也。</p>
<p><a class="t-linehead" id="t-linehead0329a26"></a>「復次，於中何因何緣，搔揵提<a class="t" id="t0329a27"></a>迦名搔揵提迦耶？諸比丘！搔揵提迦地<a class="t" id="t0329a28"></a>獄之中，猛火焰色如搔揵提迦花，是故名<a class="t" id="t0329a29"></a>為搔揵提迦。</p>
<p><a class="t-linehead" id="t-linehead0329a29"></a>「復次，於中何因何緣，優鉢羅獄<a class="t" id="t0329b01"></a>名優鉢羅耶？諸比丘！彼優鉢羅地獄之中，<a class="t" id="t0329b02"></a>猛火焰色如優鉢羅華，是故名為優鉢羅<a class="t" id="t0329b03"></a>也。</p>
<p><a class="t-linehead" id="t-linehead0329b03"></a>「復次，於中何因何緣，拘牟陀獄名拘牟<a class="t" id="t0329b04"></a>陀耶？諸比丘！彼拘牟陀地獄之中，猛火焰<a class="t" id="t0329b05"></a>色如拘牟陀花，是故名為拘牟陀也。</p>
<p><a class="t-linehead" id="t-linehead0329b05"></a>「復次，<a class="t" id="t0329b06"></a>於中何因何緣，奔茶梨迦獄名奔茶梨<a class="t" id="t0329b07"></a>迦耶？諸比丘！奔茶梨迦地獄之中，猛火<a class="t" id="t0329b08"></a>焰色如奔茶梨迦花，是故名為奔茶梨迦。</p><a class="t" id="t0329b09"></a>
<p><a class="t-linehead" id="t-linehead0329b09"></a>「復次，於中何因何緣，波頭摩獄名波頭摩<a class="t" id="t0329b10"></a>耶？諸比丘！彼波頭摩地獄之中，猛火焰色<a class="t" id="t0329b11"></a>如波頭摩花，是故名為波頭摩也。</p>
<p><a class="t-linehead" id="t-linehead0329b11"></a>「諸比丘！<a class="t" id="t0329b12"></a>如憍薩羅國斛量如是胡麻滿二十斛，高盛<a class="t" id="t0329b13"></a>不槩，而於其間，有一丈夫，滿百年已取一<a class="t" id="t0329b14"></a>胡麻。如是次第，滿百年已復取一粒，擲置<a class="t" id="t0329b15"></a>餘處。諸比丘！如是擲彼憍薩羅國滿二十斛<a class="t" id="t0329b16"></a>胡麻盡已，爾所時節，頞浮陀獄，我說其壽<a class="t" id="t0329b17"></a>猶未畢盡。且以此數，略而計之，如是二十<a class="t" id="t0329b18"></a>頞浮陀壽，為一泥羅浮陀壽；二十泥羅浮陀<a class="t" id="t0329b19"></a>壽，為一阿呼壽；二十阿呼壽，為一呼呼婆<a class="t" id="t0329b20"></a>壽；二十呼呼婆壽，為一阿吒吒壽；二十阿<a class="t" id="t0329b21"></a>吒吒壽，為一搔揵提迦壽；二十搔揵提迦<a class="t" id="t0329b22"></a>壽，為一優鉢羅壽；二十優鉢羅壽，為一拘<a class="t" id="t0329b23"></a>牟陀壽；二十拘牟陀壽，為一奔茶梨迦壽；<a class="t" id="t0329b24"></a>二十奔茶梨迦壽，為一波頭摩壽；二十波<a class="t" id="t0329b25"></a>頭摩壽，為一中劫。</p><a class="t" id="t0329b26"></a>
<p><a class="t-linehead" id="t-linehead0329b26"></a>「諸比丘！波頭摩地獄所住之處，若諸眾生<a class="t" id="t0329b27"></a>離其處所一百由旬，便為彼獄火焰所及；<a class="t" id="t0329b28"></a>若離五十由旬所住眾生，為彼火熏皆盲<a class="t" id="t0329b29"></a>無眼；若離二十五由旬所住眾生，身之肉<a class="t" id="t0329c01"></a>血燋燃破散。諸比丘！瞿迦梨比丘，為於舍<a class="t" id="t0329c02"></a>利弗、目揵連所起誹謗心，濁心惡心故，死後<a class="t" id="t0329c03"></a>即生波頭摩獄。生彼處已，從其口中出大熱<a class="t" id="t0329c04"></a>焰，長餘十肘，於其舌上自然而有五百鐵<a class="t" id="t0329c05"></a>犁，恒常耕之。諸比丘！我於餘處，未曾見<span class="corr" title="[&gt;有] cf.【麗】">有</span>如<a class="t" id="t0329c06"></a>是色類自損害也，所謂於梵行人邊生垢濁<a class="t" id="t0329c07"></a>心故、損惱心故、毒惡心故、不利益心故、無<a class="t" id="t0329c08"></a>慈心故、無淨心故。諸比丘！是故汝等應於<a class="t" id="t0329c09"></a>一切梵行人所，起慈身口意業。如我所見，<a class="t" id="t0329c10"></a>晝夜起慈身口意者，常受安樂。是故汝等，<a class="t" id="t0329c11"></a>一切比丘，皆當如我所見所說，應於晝夜常<a class="t" id="t0329c12"></a>起慈心，汝等常當如是習學。」</p>
<p><a class="t-linehead" id="t-linehead0329c12"></a>爾時，世尊說此<a class="t" id="t0329c13"></a>伽他曰：</p><a class="t" id="t0329c14"></a><blockquote class="gatha">
<p>「世間諸人在世時，　　舌上自然生斤鈇，<a class="t" id="t0329c15"></a><br>
所謂口說諸毒惡，　　還自衰損害其身。<a class="t" id="t0329c16"></a><br>
應讚歎者不稱譽，　　不應讚者反談美，<a class="t" id="t0329c17"></a><br>
如是名為口中諍，　　以此諍故無樂受。<a class="t" id="t0329c18"></a><br>
若人博戲得資財，　　是為世間微諍事，<a class="t" id="t0329c19"></a><br>
於淨行人起濁心，　　是名口中大鬪諍。<a class="t" id="t0329c20"></a><br>
如是三十六百千，　　泥羅浮陀地獄數，<a class="t" id="t0329c21"></a><br>
五頞浮陀諸地獄，　　及墮波頭摩獄中；<a class="t" id="t0329c22"></a><br>
以毀聖人致如是，　　由口意業作惡故。</p>
</blockquote><a class="t" id="t0329c23"></a>
<p><a class="t-linehead" id="t-linehead0329c23"></a>「諸比丘！世界中間，復有諸風，名曰熱惱。諸<a class="t" id="t0329c24"></a>比丘！彼等諸風，若來至此四洲界者，此四<a class="t" id="t0329c25"></a>洲界所有眾生，生者住者，一切身分，悉皆<a class="t" id="t0329c26"></a>散壞消滅無餘。譬如葦荻若被刈已，不得水<a class="t" id="t0329c27"></a>灌，皆當乾壞，無有遺餘。如是如是，諸比<a class="t" id="t0329c28"></a>丘！世界中間，所有諸風，名熱惱者，若來至<a class="t" id="t0329c29"></a>此四洲界時，此四洲界所有眾生，一時皆<a class="t" id="t0330a01"></a>悉乾壞無餘，亦復如是。但以內鐵圍山、大鐵<a class="t" id="t0330a02"></a>圍山二山所障，是故彼風不來到此。</p><a class="t" id="t0330a03"></a>
<p><a class="t-linehead" id="t-linehead0330a03"></a>「諸比丘！彼鐵圍山、大鐵圍山，能作如是最<a class="t" id="t0330a04"></a>大利益，為此四洲四世界中諸眾生等作依<a class="t" id="t0330a05"></a>止業。</p><a class="t" id="t0330a06"></a>
<p><a class="t-linehead" id="t-linehead0330a06"></a>「復次，諸比丘！世界中間，所有諸風，吹彼地<a class="t" id="t0330a07"></a>獄燒煮眾生，身肉脂髓，種種不淨，臭穢之<a class="t" id="t0330a08"></a>氣，甚可畏惡。諸比丘！其風若來至此四洲<a class="t" id="t0330a09"></a>世界中者，四洲世界所有眾生，乃至住者，<a class="t" id="t0330a10"></a>一切盲冥無復眼目，以其臭氣極猛盛故。<a class="t" id="t0330a11"></a>然由鐵圍及大鐵圍二山為障，遮礙彼故不<a class="t" id="t0330a12"></a>來至此。</p><a class="t" id="t0330a13"></a>
<p><a class="t-linehead" id="t-linehead0330a13"></a>「諸比丘！彼內鐵圍及大鐵圍二種大山，乃能<a class="t" id="t0330a14"></a>為此四洲世界諸眾生等，作如是比最大<a class="t" id="t0330a15"></a>利益，成諸眾生依止業故。復次，諸比丘！世界<a class="t" id="t0330a16"></a>中間，更有大風，名僧伽多。諸比丘！彼風若來<a class="t" id="t0330a17"></a>至此世界，則此世界四種大洲及八萬四千<a class="t" id="t0330a18"></a>諸餘小洲，并餘大山、須彌山王，悉能吹舉<a class="t" id="t0330a19"></a>去地或高一俱盧奢，舉已能令分散破壞；乃<a class="t" id="t0330a20"></a>至二三四五六七俱盧奢，既擎舉已，悉能令<a class="t" id="t0330a21"></a>其星散破壞；乃至擎舉高一由旬，星散破壞，<a class="t" id="t0330a22"></a>亦如前說。如是二三四五六七由旬，擎舉破<a class="t" id="t0330a23"></a>壞，悉令分散；乃至一百由旬，既擎舉已，分<a class="t" id="t0330a24"></a>散破壞；二三四五六七百由旬，既擎舉已，分<a class="t" id="t0330a25"></a>散破壞，亦復如前。乃至一千由旬，二三四<a class="t" id="t0330a26"></a>五六七千由旬，擎舉之已，分散破壞。諸比<a class="t" id="t0330a27"></a>丘！譬如壯夫手把麥<span class="corr" title="[麨&gt;[麥＊弋]] cf.【麗】"><span class="gaiji">［麥＊弋］<!--gaiji,,1[麥＊弋],2&#x4D2C;,3--></span></span>，把已高舉，末令粉<a class="t" id="t0330a28"></a>碎，於虛空中，分散棄擲，令無遺餘。如是如<a class="t" id="t0330a29"></a>是，諸比丘！彼世界中間最大猛風，名僧伽<a class="t" id="t0330b01"></a>多，其風若來至此四洲，爾時此界四種大<a class="t" id="t0330b02"></a>洲，及八萬四千諸餘小洲，一切諸山、并須<a class="t" id="t0330b03"></a>彌山王，悉能高舉，至一俱盧奢，分散破壞，<a class="t" id="t0330b04"></a>略說如前；乃至舉高七千由旬，分散破壞，<a class="t" id="t0330b05"></a>亦復如是。諸比丘！但由內鐵圍山、大鐵圍<a class="t" id="t0330b06"></a>山二山障故，不來至此。諸比丘！彼內鐵圍<a class="t" id="t0330b07"></a>山、大鐵圍山二山威德，有大利益，乃能如是，<a class="t" id="t0330b08"></a>為此四洲四世界中諸眾生等作依止業。</p><a class="t" id="t0330b09"></a>
<p><a class="t-linehead" id="t-linehead0330b09"></a>「復次，諸比丘！當閻浮洲南二鐵圍山外，有<a class="t" id="t0330b10"></a>閻魔王宮殿住處，縱廣正等六千由旬，七<a class="t" id="t0330b11"></a>重牆壁、七重欄楯、七重鈴網，其外七重多<a class="t" id="t0330b12"></a>羅行樹，周匝圍遶。雜色可觀，七寶所成，<a class="t" id="t0330b13"></a>所謂金銀琉璃、頗梨赤珠、車<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等之所成<a class="t" id="t0330b14"></a>就。於其四方各有諸門，一一諸門，皆有却<a class="t" id="t0330b15"></a>敵樓櫓臺殿、園苑花池。是諸花池及園苑<a class="t" id="t0330b16"></a>內，有種種樹，其樹各有種種眾葉、種種妙<a class="t" id="t0330b17"></a>花、種種美果，彌滿遍布。種種諸香，隨風<a class="t" id="t0330b18"></a>遠熏。種種眾鳥，各各和鳴。復次，諸比丘！彼<a class="t" id="t0330b19"></a>閻魔王，以其惡業不善果故，於夜三時及晝<a class="t" id="t0330b20"></a>三時，自然而有赤融銅汁，在前出生。當於<a class="t" id="t0330b21"></a>是時，其王宮殿，即變為鐵，於先所有五欲<a class="t" id="t0330b22"></a>功德在目前者，皆沒不現。若在宮內，即於<a class="t" id="t0330b23"></a>宮內如是出生。時，閻魔王見此事已，怖畏<a class="t" id="t0330b24"></a>不安，諸毛皆竪，即便出外。若在宮外，即復<a class="t" id="t0330b25"></a>於外如是出生。時，閻魔王心生怖畏，顫動不<a class="t" id="t0330b26"></a>安，身有諸毛，一時皆竪，即走入內。時，守獄<a class="t" id="t0330b27"></a>者取閻摩王，高舉<span class="gaiji">撲<!--gaiji,撲,1[打-丁＋僕],2&#x22DCF;,3--></span>之，置熱鐵地上，其地<a class="t" id="t0330b28"></a>熾燃，極大猛盛，光焰炎赫，<span class="gaiji">撲<!--gaiji,撲,1[打-丁＋僕],2&#x22DCF;,3--></span>令臥已，即以<a class="t" id="t0330b29"></a>鐵鉗，開張其口，以融銅汁，瀉置口中。時，<a class="t" id="t0330c01"></a>閻摩王被燒脣口；燒脣口已，次燒其舌；既<a class="t" id="t0330c02"></a>燒舌已，復燒咽喉；燒咽喉已，復燒大腸及<a class="t" id="t0330c03"></a>小腸等，次第燋燃，從下而出。當於爾時，彼閻<a class="t" id="t0330c04"></a>摩王，作如是念：『一切眾生，以於往昔身作<a class="t" id="t0330c05"></a>惡行、口作惡行、意作惡行，是故彼等皆受如<a class="t" id="t0330c06"></a>是種種異色無量苦惱心不憙事。如地獄中<a class="t" id="t0330c07"></a>諸眾生等，今我此身并餘眾生，與閻摩王同<a class="t" id="t0330c08"></a>作業者，亦復如是。嗚呼！願我從今捨此身已，<a class="t" id="t0330c09"></a>更得身時，俱於人間相逢受生，令我爾時於<a class="t" id="t0330c10"></a>如來法中當得信解，得信解已，我於彼處復<a class="t" id="t0330c11"></a>當更得信解具足，剃除鬚髮，著袈裟衣，得<a class="t" id="t0330c12"></a>正信解，從家出家。我於爾時，既出家已，和<a class="t" id="t0330c13"></a>合不久，便於善男子為何事故，得正信解，<a class="t" id="t0330c14"></a>從家出家，無上梵行所盡之處、現見法中，<a class="t" id="t0330c15"></a>自得通證。具足證已，願我當言：「我今生死<a class="t" id="t0330c16"></a>已盡，梵行已立，所應作者，皆已作訖，更不<a class="t" id="t0330c17"></a>復於後世受生。」』</p><a class="t" id="t0330c18"></a>
<p><a class="t-linehead" id="t-linehead0330c18"></a>「諸比丘！彼閻摩王，復於是時，發如是等熏<a class="t" id="t0330c19"></a>習善念。即於爾時，彼閻摩王所住宮殿，還<a class="t" id="t0330c20"></a>成七寶，種種出生，猶如諸天五欲功德現前<a class="t" id="t0330c21"></a>具足。爾時，閻摩王復作是念：『一切眾生，<a class="t" id="t0330c22"></a>以身善行口意善行，便得快樂，唯願彼等<a class="t" id="t0330c23"></a>各各皆受如是安樂。譬如空居諸夜叉輩，所<a class="t" id="t0330c24"></a>謂我身及餘閻摩王，諸有眾生，同集業者。』</p><a class="t" id="t0330c25"></a>
<p><a class="t-linehead" id="t-linehead0330c25"></a>「諸比丘！有三天使在於世間。何等為三？所<a class="t" id="t0330c26"></a>謂老、病、死也。諸比丘！有一種人，以自放逸，<a class="t" id="t0330c27"></a>身行惡行、口行惡行、意行惡行，如是等人，身<a class="t" id="t0330c28"></a>口及意皆行於惡。以此因緣，身壞命終，趣<a class="t" id="t0330c29"></a>於惡道，生地獄中。諸守獄者，應時即來，驅<a class="t" id="t0331a01"></a>彼眾生，至閻摩王前白言：『天王，此等眾生<a class="t" id="t0331a02"></a>昔在人間，縱逸自在，不善和合，恣身口意<a class="t" id="t0331a03"></a>行於惡行。以其身口及意行惡行故，今來生<a class="t" id="t0331a04"></a>此。唯願天王，善教示之，善呵責之。』</p><a class="t" id="t0331a05"></a>
<p><a class="t-linehead" id="t-linehead0331a05"></a>「時閻摩王問罪人言：『汝善丈夫！昔在人間，<a class="t" id="t0331a06"></a>第一天使，善教示汝、善呵責汝，豈得不見<a class="t" id="t0331a07"></a>彼初天使出現生耶？』答言：『大天！我實不見。』<a class="t" id="t0331a08"></a>時，閻摩王重復告言：『丈夫！汝豈不見，昔在<a class="t" id="t0331a09"></a>世間為人身時，或作婦女、或作丈夫，衰老<a class="t" id="t0331a10"></a>相現，摩訶羅時，齒落髮白，皮膚緩皺，黑黶<a class="t" id="t0331a11"></a>遍體，狀若胡麻，膊傴背曲，行步跛蹇，足不<a class="t" id="t0331a12"></a>依身，左右傾側，頸細皮寬，兩邊垂緩，猶若<a class="t" id="t0331a13"></a>牛<span class="gaiji">［古＊頁］<!--gaiji,,1[古＊頁],2&#x29476;,3--></span>，脣口乾枯，喉舌燥澁，身體屈弱，氣力<a class="t" id="t0331a14"></a>綿微，喘息出聲，猶如挽鋸，向前欲倒，恃杖<a class="t" id="t0331a15"></a>而行，盛年衰損，血肉消竭，羸瘦尫弱，趣來<a class="t" id="t0331a16"></a>世路，舉動沈滯，無復壯形，乃至身心，恒常<a class="t" id="t0331a17"></a>顫掉，一切支節，疲懈難攝。汝見之不？』彼<a class="t" id="t0331a18"></a>人答言：『大天！我實見之。』時，閻摩王復告之<a class="t" id="t0331a19"></a>言：『汝愚癡人，無有智慧。昔日既見如是相<a class="t" id="t0331a20"></a>貌，云何不作如是思惟：「我今此身，亦有是<a class="t" id="t0331a21"></a>法，亦有是事，我亦未離如是等法。我今具<a class="t" id="t0331a22"></a>有如是老法，未得遠離。我當於身口意，亦<a class="t" id="t0331a23"></a>可造作微妙善業，使我當有長夜利益安樂<a class="t" id="t0331a24"></a>之報？」』</p><a class="t" id="t0331a25"></a>
<p><a class="t-linehead" id="t-linehead0331a25"></a>「爾時，彼人復答言：『大天！我實不作如是思<a class="t" id="t0331a26"></a>惟。何以故？以心縱蕩行放逸故。』時，閻摩王<a class="t" id="t0331a27"></a>又更告言：『汝愚癡人，若如是者，汝自懈怠<a class="t" id="t0331a28"></a>行放逸故，不修身口及意善業。以是因緣<a class="t" id="t0331a29"></a>汝當長夜得大苦惱，無有安樂，是故汝當具<a class="t" id="t0331b01"></a>足受此放逸之罪，得如是等惡業果報，亦如<a class="t" id="t0331b02"></a>諸餘放逸眾生受此罪報。又汝諸人，此之苦<a class="t" id="t0331b03"></a>報惡業果者，非汝母作、非汝父作、非汝兄<a class="t" id="t0331b04"></a>弟作、非姉妹作、非國王作、非諸天作，亦非<a class="t" id="t0331b05"></a>往昔先人所作，是汝自身作此惡業，今還聚<a class="t" id="t0331b06"></a>集受此報也。』</p>
<p><a class="t-linehead" id="t-linehead0331b06"></a>「爾時，閻摩王，具以如是第一<a class="t" id="t0331b07"></a>天使，善加教示，呵責彼已，復以第二天使，<a class="t" id="t0331b08"></a>善教示之，善呵責之。告言：『諸人，汝豈不見<a class="t" id="t0331b09"></a>第二天使世間出耶？』答言：『大天，我實不<a class="t" id="t0331b10"></a>見。』王復告言：『汝豈不見，昔在世間作人身<a class="t" id="t0331b11"></a>時，若婦女身、若丈夫身，四大和合，忽爾乖<a class="t" id="t0331b12"></a>違，病苦所侵，纏綿困篤，或臥小床、或臥大<a class="t" id="t0331b13"></a>床，以自糞屎汙穢於身，宛轉其中，不得自<a class="t" id="t0331b14"></a>在。眠臥起坐，仰人扶侍，洗拭抱持，與飲與<a class="t" id="t0331b15"></a>食，一切須人，汝見之不？』</p><a class="t" id="t0331b16"></a>
<p><a class="t-linehead" id="t-linehead0331b16"></a>「彼人答言：『大天！我實見之。』王復告言：『癡人！<a class="t" id="t0331b17"></a>汝見如是；若巧智者，云何不作如是思惟：<a class="t" id="t0331b18"></a>「我今亦有如是之法，我今亦有如是之事，我<a class="t" id="t0331b19"></a>亦未離如是之患法，我亦自有如是患事。<a class="t" id="t0331b20"></a><span class="corr" title="[即&gt;既] cf.【麗】">既</span>未免脫，應自覺知，我今亦可作諸善業，<a class="t" id="t0331b21"></a>若身若口若意善業，令我當來長夜得於大<a class="t" id="t0331b22"></a>利益事大安樂事？」』彼人答言：『不也，大天！我<a class="t" id="t0331b23"></a>實不作如是思惟。以懈怠心行放逸故。』</p><a class="t" id="t0331b24"></a>
<p><a class="t-linehead" id="t-linehead0331b24"></a>「王復告言：『癡人！汝今既是行放逸者，懶惰懈<a class="t" id="t0331b25"></a>怠不作善業，若身、若口、若意善業，汝何能得<a class="t" id="t0331b26"></a>長夜利益及安樂報？是故汝當修行善事。若<a class="t" id="t0331b27"></a>行放逸，隨放逸故，汝此惡業，非父母作、非<a class="t" id="t0331b28"></a>兄弟作、非姉妹作、非王非天，亦非往昔先人<a class="t" id="t0331b29"></a>所作、非諸沙門及婆羅門等之所造作。此之<a class="t" id="t0331c01"></a>惡業汝既自作，汝還自受此果報也。』</p><a class="t" id="t0331c02"></a>
<p><a class="t-linehead" id="t-linehead0331c02"></a>「時，閻摩王次以如是第二天使，善加教示，<a class="t" id="t0331c03"></a>呵責彼已，更以第三天使，善教示之，善呵<a class="t" id="t0331c04"></a>責之。語言：『汝愚癡人！汝昔人間作人身時，<a class="t" id="t0331c05"></a>豈可不見第三天使世間出耶？』答言：『大天！<a class="t" id="t0331c06"></a>我實不見。』時，閻摩王復告之言：『汝愚癡人！<a class="t" id="t0331c07"></a>在世間時，豈復不見，若婦女身、若丈夫身，<a class="t" id="t0331c08"></a>隨時命終，置於床上，以雜色衣，而蒙覆之，<a class="t" id="t0331c09"></a>將出聚落，又作種種斗帳軒蓋，周匝莊嚴。眷<a class="t" id="t0331c10"></a>屬圍遶，絕棄瓔珞，舉手散髮，灰土坌頭，極<a class="t" id="t0331c11"></a>大悲惱，號咷哭泣，或言：「嗚呼。」或言：「多多。」或<a class="t" id="t0331c12"></a>言：「養育。」舉聲大叫，搥胷哀慟，種種語言，酸<a class="t" id="t0331c13"></a>哽楚切。汝悉見不？』答言：『大天！我實見之。』時，<a class="t" id="t0331c14"></a>閻摩王復告之言：『癡人！汝昔既見如此等事，<a class="t" id="t0331c15"></a>何不自作如是思惟：「我今亦有如是之法，<a class="t" id="t0331c16"></a>我身亦有如是之事。我既未脫如是事者，我<a class="t" id="t0331c17"></a>亦有死，亦有死法，未得免離。我今宜可作<a class="t" id="t0331c18"></a>諸善業，若身若口若意善業，為我長夜得大<a class="t" id="t0331c19"></a>利益得安樂故。」』爾時，彼人答言：『大天！我實<a class="t" id="t0331c20"></a>不作如是思惟。何以故？以放逸故。』</p><a class="t" id="t0331c21"></a>
<p><a class="t-linehead" id="t-linehead0331c21"></a>「時，閻摩王復告之言：『癡人！汝今既是放逸行<a class="t" id="t0331c22"></a>者，以放逸故，不作善業，亦不為汝長夜利益！<a class="t" id="t0331c23"></a>長夜安樂故，聚集其餘身口意善。是故汝今<a class="t" id="t0331c24"></a>有如是事，謂放逸行，以放逸故，汝自造此<a class="t" id="t0331c25"></a>惡不善業。汝此惡業，非父母作、非兄弟作、非<a class="t" id="t0331c26"></a>姉妹作、非王非天，亦非往昔先人所作，又非<a class="t" id="t0331c27"></a>沙門婆羅門作。汝此惡業是汝自作，自聚集<a class="t" id="t0331c28"></a>故，得此果報，汝還自受。』時，閻摩王，具足<a class="t" id="t0331c29"></a>以此第三天使，教示呵責彼諸罪人，呵責訖<a class="t" id="t0332a01"></a>已，勑令將去。時，守獄者，即執罪人兩足兩臂，<a class="t" id="t0332a02"></a>以頭向下，以足向上，遙擲置於諸地獄中。」<a class="t" id="t0332a03"></a>爾時，世尊說此偈言：</p><a class="t" id="t0332a04"></a><blockquote class="gatha">
<p>「眾生造作惡業已，　　死後墮於惡趣中，<a class="t" id="t0332a05"></a><br>
時閻摩王見彼來，　　以悲愍心而呵責：<a class="t" id="t0332a06"></a><br>『汝昔在於人間時，　　可不見於老病死？<a class="t" id="t0332a07"></a><br>
此是天使來告示，　　云何放逸不覺知？<a class="t" id="t0332a08"></a><br>
縱身口意染諸塵，　　不行施戒自調伏，<a class="t" id="t0332a09"></a><br>
如此云何名有識，　　而不造作利益因？』<a class="t" id="t0332a10"></a><br>
爾時如法閻摩王，　　作是呵責罪人已，<a class="t" id="t0332a11"></a><br>
彼人喘息心驚怖，　　舉身顫掉白王言：<a class="t" id="t0332a12"></a><br>『我昔由隨惡朋友，　　聞諸善法心不喜，<a class="t" id="t0332a13"></a><br>
貪欲瞋恚所纏覆，　　不作自利故損身。』<a class="t" id="t0332a14"></a><br>
王言：『汝不修善因，　　唯造種種諸惡業，<a class="t" id="t0332a15"></a><br>
癡人今日當得果，　　受彼業故來地獄。<a class="t" id="t0332a16"></a><br>
如此一切諸惡業，　　非父非母之所作，<a class="t" id="t0332a17"></a><br>
亦非沙門婆羅門，　　又非國王諸天造。<a class="t" id="t0332a18"></a><br>
此但是汝自所作，　　諸惡業種不淨故，<a class="t" id="t0332a19"></a><br>
自既作此諸惡業，　　今當分受此惡果。』<a class="t" id="t0332a20"></a><br>
彼王以是三天使，　　次第教示呵責已，<a class="t" id="t0332a21"></a><br>
於是獄主閻摩王，　　棄捨罪人令將去。<a class="t" id="t0332a22"></a><br>
閻摩世中居住者，　　即前執取諸罪人，<a class="t" id="t0332a23"></a><br>
牽將趣於地獄所，　　極大可畏毛竪處。<a class="t" id="t0332a24"></a><br>
四邊相向有四門，　　四方四維皆齊整，<a class="t" id="t0332a25"></a><br>
周迴院牆悉是鐵，　　四面復以鐵為欄。<a class="t" id="t0332a26"></a><br>
熾燃熱鐵以為地，　　光焰猛盛烟火合，<a class="t" id="t0332a27"></a><br>
遙見可畏心破裂，　　嚴熾炎赫不可向。<a class="t" id="t0332a28"></a><br>
猶如一百由旬內，　　大火熾燃悉彌滿，<a class="t" id="t0332a29"></a><br>
其中所燒眾生類，　　皆由往昔作惡因。<a class="t" id="t0332b01"></a><br>
被三天使之所訶，　　而心放逸無覺察，<a class="t" id="t0332b02"></a><br>
彼等於今長夜悔，　　皆由往昔下劣心。<a class="t" id="t0332b03"></a><br>
諸有智慧眾生等，　　若見天使來開導，<a class="t" id="t0332b04"></a><br>
應當精勤莫放逸，　　此聖法王善巧說。<a class="t" id="t0332b05"></a><br>
既見聞已當驚恐，　　諸有生死窮盡處，<a class="t" id="t0332b06"></a><br>
一切無過於涅槃，　　種種患盡無有餘。<a class="t" id="t0332b07"></a><br>
至彼安隱則快樂，　　如是見法得寂滅，<a class="t" id="t0332b08"></a><br>
所謂已度諸恐怖，　　自然清淨得涅槃。</p>
</blockquote><a class="t" id="t0332b09"></a>
<p class="endsutta"><span class="t-juanname">起世經卷第四</span></p>　<a class="t" id="t0332b10"></a><a class="t" id="t0332b11"></a><a class="t" id="t0332b12"></a>
<p class="suttainfo"><span class="t-juanname">起世經卷第五</span><br><a class="t" id="t0332b13"></a><a class="t" id="t0332b14"></a>
<span class="t-byline">隋天竺三藏闍那崛多等譯</span></p><a class="t" id="t0332b15"></a><h2>諸龍金翅鳥品第五</h2><a class="t" id="t0332b16"></a>
<p><a class="t-linehead" id="t-linehead0332b16"></a>「復次，諸比丘！一切龍類有四種生。何等為<a class="t" id="t0332b17"></a>四？一者卵生、二者胎生、三者濕生、四者化<a class="t" id="t0332b18"></a>生，此等名為四生龍也。諸比丘！金翅鳥類<a class="t" id="t0332b19"></a>亦四種生，所謂卵生、胎生、濕生、化生，此名四<a class="t" id="t0332b20"></a>生。諸比丘！大海水下，有娑伽羅龍王宮殿，<a class="t" id="t0332b21"></a>縱廣正等八萬由旬，七重垣牆、七重欄楯，周<a class="t" id="t0332b22"></a>匝嚴飾，七重珠網，寶<span class="corr" title="[鈐&gt;鈴] cf.【麗】">鈴</span>間錯。復有七重多<a class="t" id="t0332b23"></a>羅行樹，扶踈蔭映，周迴圍繞，妙色樓觀，眾<a class="t" id="t0332b24"></a>寶莊挍，所謂金銀琉璃、頗梨赤珠、硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙<a class="t" id="t0332b25"></a>等七寶所成。於其四方各有諸門，一一諸門，<a class="t" id="t0332b26"></a>並有重閣樓觀却敵，復有園苑及諸泉池。園<a class="t" id="t0332b27"></a>池之內，各各皆有眾雜花草，行伍相當。復有<a class="t" id="t0332b28"></a>諸樹，種種枝葉、種種花果、種種妙香，隨<a class="t" id="t0332b29"></a>風遠熏。種種諸鳥，和鳴清亮。諸比丘！須彌<a class="t" id="t0332c01"></a>山王、佉低羅山，二山中間，復有難陀、優波<a class="t" id="t0332c02"></a>難陀二大龍王宮殿住處，其處縱廣六千由<a class="t" id="t0332c03"></a>旬，七重垣牆，七重欄楯，略說如上，乃至眾<a class="t" id="t0332c04"></a>鳥各各和鳴。</p><a class="t" id="t0332c05"></a>
<p><a class="t-linehead" id="t-linehead0332c05"></a>「諸比丘！大海之北，為諸龍王及一切金翅鳥<a class="t" id="t0332c06"></a>王故，生一大樹，名曰居吒奢摩離<span class="t-note">（隋言鹿聚）</span>。其<a class="t" id="t0332c07"></a>樹根本周七由旬，下入地中二十由旬，其身<a class="t" id="t0332c08"></a>出高一百由旬，枝葉遍覆五十由旬。樹外園<a class="t" id="t0332c09"></a>院，縱廣正等五百由旬，七重牆壍，乃至眾<a class="t" id="t0332c10"></a>鳥各各和鳴，略說如上。</p><a class="t" id="t0332c11"></a>
<p><a class="t-linehead" id="t-linehead0332c11"></a>「諸比丘！居吒奢摩離大樹東面，有卵生龍及<a class="t" id="t0332c12"></a>卵生金翅鳥等宮殿住處。其宮縱廣各六百<a class="t" id="t0332c13"></a>由旬，七重垣牆，乃至眾鳥各各和鳴，略說<a class="t" id="t0332c14"></a>如上。居吒奢摩離大樹南，有胎生龍及胎<a class="t" id="t0332c15"></a>生金翅鳥等宮殿住處，亦各縱廣六百由旬，<a class="t" id="t0332c16"></a>七重垣牆，乃至眾鳥各各和鳴，略說如上。居<a class="t" id="t0332c17"></a>吒奢摩離大樹西面，有濕生龍及濕生金翅<a class="t" id="t0332c18"></a>鳥等宮殿住處，亦各縱廣六百由旬，七重垣<a class="t" id="t0332c19"></a>牆，乃至眾鳥各各和鳴，略說如上。居吒奢<a class="t" id="t0332c20"></a>摩離大樹北面，有化生龍及化生金翅鳥等<a class="t" id="t0332c21"></a>宮殿住處，亦各縱廣六百由旬，七重垣牆，乃<a class="t" id="t0332c22"></a>至眾鳥各各和鳴，略說如上。</p><a class="t" id="t0332c23"></a>
<p><a class="t-linehead" id="t-linehead0332c23"></a>「諸比丘！彼卵生金翅鳥王，若欲搏取卵生龍<a class="t" id="t0332c24"></a>時，便即飛往居吒奢摩離大樹東枝之上，<a class="t" id="t0332c25"></a>觀大海已，乃更飛下，以其兩翅扇大海水，<a class="t" id="t0332c26"></a>令水自開二百由旬，即於其中，銜卵生龍，<a class="t" id="t0332c27"></a>將出海外，隨意而食。諸比丘！卵生金翅鳥王，<a class="t" id="t0332c28"></a>唯能取得卵生龍等隨意食之，則不能取胎<a class="t" id="t0332c29"></a>生、濕生、化生龍等。</p><a class="t" id="t0333a01"></a>
<p><a class="t-linehead" id="t-linehead0333a01"></a>「諸比丘！胎生金翅鳥王，若欲搏取卵生龍者，<a class="t" id="t0333a02"></a>即便飛往居吒奢摩離大樹東枝之上，下觀<a class="t" id="t0333a03"></a>大海，亦以兩翅扇大海水，令水自開二百<a class="t" id="t0333a04"></a>由旬，因而銜取卵生諸龍，將出海外，隨意而<a class="t" id="t0333a05"></a>食；又胎生金翅鳥王，若欲搏取<span class="corr" title="[卵&gt;胎] cf.【麗】">胎</span>生龍者，即<a class="t" id="t0333a06"></a>便飛往居吒奢摩離大樹南枝之上，下觀大<a class="t" id="t0333a07"></a>海，以其兩翅扇大海水，水為之開四百由旬，<a class="t" id="t0333a08"></a>遂於其中，銜胎生龍，將出海外，隨意而食。<a class="t" id="t0333a09"></a>諸比丘！此胎生金翅鳥王，唯能取得卵生<a class="t" id="t0333a10"></a>諸龍及胎生龍，隨其所用，則不能取濕生、化<a class="t" id="t0333a11"></a>生二種龍也。</p><a class="t" id="t0333a12"></a>
<p><a class="t-linehead" id="t-linehead0333a12"></a>「諸比丘！濕生金翅鳥王，若欲搏取卵生龍時，<a class="t" id="t0333a13"></a>即便飛往居吒奢摩離大樹東枝之上，以其<a class="t" id="t0333a14"></a>兩翅扇大海水，水為之開二百由旬，開已銜<a class="t" id="t0333a15"></a>取卵生諸龍，隨意而食；又濕生金翅鳥王，<a class="t" id="t0333a16"></a>若欲搏取胎生龍時，即便飛往居吒奢摩離<a class="t" id="t0333a17"></a>大樹南枝之上，以其兩翅扇大海水，水為之<a class="t" id="t0333a18"></a>開四百由旬，開已銜取胎生諸龍，隨意所<a class="t" id="t0333a19"></a>用；又濕生金翅鳥王，若欲搏取濕生龍者，即<a class="t" id="t0333a20"></a>便飛往居吒奢摩離大樹西枝之上，以其兩<a class="t" id="t0333a21"></a>翅扇大海水，水為之開八百由旬，即便銜取<a class="t" id="t0333a22"></a>濕生諸龍，隨意而食。諸比丘！諸濕生金翅<a class="t" id="t0333a23"></a>鳥王，唯能取得卵生、胎生、濕生龍等，恣其<a class="t" id="t0333a24"></a>所用，隨意而食，則不能取化生諸龍。</p><a class="t" id="t0333a25"></a>
<p><a class="t-linehead" id="t-linehead0333a25"></a>「諸比丘！其化生金翅鳥王，若欲搏取卵生龍<a class="t" id="t0333a26"></a>者，即時飛往居吒奢摩離大樹東枝之上，以<a class="t" id="t0333a27"></a>其兩翅扇大海水，水為之開二百由旬，即便<a class="t" id="t0333a28"></a>銜取卵生諸龍，隨意而食；又此化生金翅鳥<a class="t" id="t0333a29"></a>王，若欲搏取胎生龍者，即時飛往居吒奢摩<a class="t" id="t0333b01"></a>離大樹南枝之上，以翅扇海，水為之開四<a class="t" id="t0333b02"></a>百由旬，海既開已，化生鳥王，即便銜取胎生<a class="t" id="t0333b03"></a>諸龍，隨意而食；又此化生金翅鳥王，若欲<a class="t" id="t0333b04"></a>搏取濕生龍者，即便飛往居吒奢摩離大樹<a class="t" id="t0333b05"></a>西枝之上，以翅扇海，水為之開八百由旬，即<a class="t" id="t0333b06"></a>時銜取濕生諸龍，隨意而食；又此化生金翅<a class="t" id="t0333b07"></a>鳥王，若欲搏取化生龍者，即復飛往居吒<a class="t" id="t0333b08"></a>奢摩離大樹北枝之上，下觀大海，便以兩<a class="t" id="t0333b09"></a>翅飛扇大海，水為之開一千六百由旬，即便<a class="t" id="t0333b10"></a>銜取化生諸龍，隨意而食。諸比丘！彼諸龍<a class="t" id="t0333b11"></a>等，悉皆為此金翅鳥王之所食噉。</p>
<p><a class="t-linehead" id="t-linehead0333b11"></a>「諸比丘！別<a class="t" id="t0333b12"></a>有諸龍，金翅鳥王所不能取，謂娑伽羅龍<a class="t" id="t0333b13"></a>王，未曾為彼金翅鳥王之所驚動；復有難陀<a class="t" id="t0333b14"></a>龍王、優波難陀龍王，此二龍王，亦不為彼<a class="t" id="t0333b15"></a>金翅鳥王之所能取；復有提頭賴吒龍王、<a class="t" id="t0333b16"></a>阿那婆達多龍王，金翅鳥王亦不能取。諸比<a class="t" id="t0333b17"></a>丘！其餘龍王，亦有不為金翅鳥王搏取食者，<a class="t" id="t0333b18"></a>謂摩多車迦龍王、德叉迦龍王、羯勒拏橋多<a class="t" id="t0333b19"></a>摩伽龍王、熾婆陀弗知梨迦龍王、商居波<a class="t" id="t0333b20"></a>陀迦龍王、甘婆羅龍王、阿濕婆多羅龍王等。<a class="t" id="t0333b21"></a>諸比丘！更有餘龍，於其住處境界之中，亦復<a class="t" id="t0333b22"></a>不為諸金翅鳥之所食噉。</p><a class="t" id="t0333b23"></a>
<p><a class="t-linehead" id="t-linehead0333b23"></a>「諸比丘！此等眾生有何因緣，在如是趣，生於<a class="t" id="t0333b24"></a>龍中？諸比丘！有諸眾生，熏修龍因、受持龍<a class="t" id="t0333b25"></a>戒、發起龍心、分別龍意，作是業已，為彼因<a class="t" id="t0333b26"></a>緣所成熟故，生在龍中。復有眾生，熏修金<a class="t" id="t0333b27"></a>翅鳥因、受持金翅鳥戒、發起金翅鳥心、分<a class="t" id="t0333b28"></a>別金翅鳥意，以是因緣身壞命盡，生在如<a class="t" id="t0333b29"></a>是金翅鳥中。復有眾生，熏修野獸因、受持<a class="t" id="t0333c01"></a>野獸戒、發起野獸心、習行野獸業、分別野<a class="t" id="t0333c02"></a>獸意，以如是等種種熏修諸獸戒因，發起行<a class="t" id="t0333c03"></a>業，成就心意，眾因緣故，身壞命盡，即生如<a class="t" id="t0333c04"></a>是諸雜獸中。復有眾生，熏修牛因、牛戒、牛業、<a class="t" id="t0333c05"></a>牛心、牛意，略說如前，乃至分別以是緣故<a class="t" id="t0333c06"></a>生於牛中。復有眾生，熏修雞因、雞戒、雞業、雞<a class="t" id="t0333c07"></a>心、雞意，略說如前，乃至分別以是因緣生<a class="t" id="t0333c08"></a>於雞中。復有眾生，修鵄鵂因、受鵄鵂戒、發<a class="t" id="t0333c09"></a>鵄鵂心、行鵄鵂業、分別鵄鵂意，以是熏修<a class="t" id="t0333c10"></a>鵄鵂之業、受鵄鵂戒、起鵄鵂心、分別鵄鵂<a class="t" id="t0333c11"></a>意故，捨此身已生鵄鵂中。</p><a class="t" id="t0333c12"></a>
<p><a class="t-linehead" id="t-linehead0333c12"></a>「諸比丘！復有眾生，熏修月戒，或修日戒、星<a class="t" id="t0333c13"></a>宿戒、大人戒，或有熏修默然戒、或有熏修大<a class="t" id="t0333c14"></a>力天戒、或有熏修大丈夫戒、或有熏修入水<a class="t" id="t0333c15"></a>戒、或有熏修供養日戒、或有熏修事行火<a class="t" id="t0333c16"></a>戒、或修苦行諸穢濁處，既熏修已作如是<a class="t" id="t0333c17"></a>念：『願我所修此等諸戒，謂月戒、日戒、星辰<a class="t" id="t0333c18"></a>戒、默然戒、大力天戒、大丈夫戒、水戒、火戒、苦<a class="t" id="t0333c19"></a>行穢濁如是等戒，令我因此當得作天，或<a class="t" id="t0333c20"></a>得天報。』發如是等邪思惟願。諸比丘！此諸<a class="t" id="t0333c21"></a>丈夫福伽羅等，起邪願者，我今當說彼所趣<a class="t" id="t0333c22"></a>向，必生二處：若生地獄、若生畜生。</p><a class="t" id="t0333c23"></a>
<p><a class="t-linehead" id="t-linehead0333c23"></a>「諸比丘！或有一種沙門婆羅門等，作如是<a class="t" id="t0333c24"></a>見，作如是言：『我及世間常。此事實，餘虛妄。』<a class="t" id="t0333c25"></a>復有一種沙門婆羅門等，作如是見，作如是<a class="t" id="t0333c26"></a>言：『我及世間無常。此事實，餘虛妄。』復有一<a class="t" id="t0333c27"></a>種沙門婆羅門，作如是見，作如是言：『我及<a class="t" id="t0333c28"></a>世間亦常無常。此事實，餘虛妄。』復有一種沙<a class="t" id="t0333c29"></a>門婆羅門，作如是見，作如是言：『我及世間<a class="t" id="t0334a01"></a>非常非無常。此事實，餘虛妄。』</p><a class="t" id="t0334a02"></a>
<p><a class="t-linehead" id="t-linehead0334a02"></a>「諸比丘！或有一種沙門婆羅門等，作如是<a class="t" id="t0334a03"></a>見，作如是言：『我及世間有邊。此事實，餘虛<a class="t" id="t0334a04"></a>妄。』復有一種沙門婆羅門等，作如是見，作如<a class="t" id="t0334a05"></a>是言：『我及世間無邊。此事實，餘虛妄。』復有<a class="t" id="t0334a06"></a>一種沙門婆羅門等，作如是見，作如是言：<a class="t" id="t0334a07"></a>『我及世間亦有邊亦無邊。此事實，餘虛妄。』復<a class="t" id="t0334a08"></a>有一種沙門婆羅門等，作如是見，作如是言：<a class="t" id="t0334a09"></a>『我及世間非有邊非無邊。此事實，餘虛妄。』</p><a class="t" id="t0334a10"></a>
<p><a class="t-linehead" id="t-linehead0334a10"></a>「諸比丘！或有一種沙門婆羅門等，作如是<a class="t" id="t0334a11"></a>見，作如是言：『命即是身。此事實，餘虛妄。』復<a class="t" id="t0334a12"></a>有一種沙門婆羅門等，作如是見，作如是言：<a class="t" id="t0334a13"></a>『命異身異。此事實，餘虛妄。』復有一種沙門婆<a class="t" id="t0334a14"></a>羅門等，作如是見，作如是言：『有命有身。此<a class="t" id="t0334a15"></a>事實，餘虛妄。』復有一種沙門婆羅門等，作如<a class="t" id="t0334a16"></a>是見，作如是言：『無命無身。此事實，餘虛妄。』<a class="t" id="t0334a17"></a>復有一種沙門婆羅門等，作如是見，作如是<a class="t" id="t0334a18"></a>言：『如來死後有有。此事實，餘虛妄。』復有一<a class="t" id="t0334a19"></a>種沙門婆羅門等，作如是見，作如是言：『如<a class="t" id="t0334a20"></a>來死後無有。此事實，餘虛妄。』復有一種沙門<a class="t" id="t0334a21"></a>婆羅門等，作如是見，作如是言：『如來死後<a class="t" id="t0334a22"></a>亦有有亦無有。此事實，餘虛妄。』復有一種沙<a class="t" id="t0334a23"></a>門婆羅門等，作如是見，作如是言：『如來死<a class="t" id="t0334a24"></a>後非有有非無有。此事實，餘虛妄。』</p><a class="t" id="t0334a25"></a>
<p><a class="t-linehead" id="t-linehead0334a25"></a>「諸比丘！是中所有沙門婆羅門等，作如是<a class="t" id="t0334a26"></a>見、如是說言『我及世間常。此事實，餘虛妄。』<a class="t" id="t0334a27"></a>者，彼諸沙門婆羅門等，於諸行中當有我<a class="t" id="t0334a28"></a>見、當有世見；離諸行中當有我見、當有世<a class="t" id="t0334a29"></a>見。以是義故，彼等作如是見，作如是說：『我<a class="t" id="t0334b01"></a>及世間常。此事實，餘虛妄。』</p><a class="t" id="t0334b02"></a>
<p><a class="t-linehead" id="t-linehead0334b02"></a>「諸比丘！是中所有沙門婆羅門等，作如是<a class="t" id="t0334b03"></a>見、如是說言『我及世間無常。此事實，餘虛<a class="t" id="t0334b04"></a>妄。』者，彼諸沙門婆羅門等，於諸行中，當有<a class="t" id="t0334b05"></a>無我見、無世間見；離諸行中，當有無我見、<a class="t" id="t0334b06"></a>無世間見。以是義故，彼等作如是說：『我及<a class="t" id="t0334b07"></a>世間無常。此事實，餘虛妄。』</p><a class="t" id="t0334b08"></a>
<p><a class="t-linehead" id="t-linehead0334b08"></a>「諸比丘！是中所有沙門婆羅門等，作如是見、<a class="t" id="t0334b09"></a>作如是說言『我及世間亦常亦無常。此是實，<a class="t" id="t0334b10"></a>餘虛妄。』者，彼諸沙門婆羅門等，於諸行中，<a class="t" id="t0334b11"></a>當有我見及世間見；離諸行中，當有我見及<a class="t" id="t0334b12"></a>世間見。以是義故，彼等作如是說：『我及世<a class="t" id="t0334b13"></a>間亦常無常。此事實，餘虛妄。』</p><a class="t" id="t0334b14"></a>
<p><a class="t-linehead" id="t-linehead0334b14"></a>「諸比丘！是中所有沙門婆羅門等，作如是<a class="t" id="t0334b15"></a>見、如是說言『我及世間非常非非常。此事<a class="t" id="t0334b16"></a>實，餘虛妄。』者，彼諸沙門婆羅門等，於諸行<a class="t" id="t0334b17"></a>中，當有我見及世間見；離諸行中，當有我<a class="t" id="t0334b18"></a>見及世間見。是故彼等作是說言：『我及世間<a class="t" id="t0334b19"></a>非常非非常。此事實，餘虛妄。』</p><a class="t" id="t0334b20"></a>
<p><a class="t-linehead" id="t-linehead0334b20"></a>「諸比丘！是中所有沙門婆羅門等，作如是<a class="t" id="t0334b21"></a>見、如是說言『我及世間有邊。此事實，餘虛妄。』<a class="t" id="t0334b22"></a>者，彼諸沙門婆羅門等，作如是說：『命有邊、<a class="t" id="t0334b23"></a>人有邊，從初託胎在母腹中名命，死後殯埋<a class="t" id="t0334b24"></a>名人。上人從初出生受身四種，七返墮落、<a class="t" id="t0334b25"></a>七度流轉、七走七行，成就命及入命聚。』是<a class="t" id="t0334b26"></a>故彼等作如是說：『我及世間有邊。此事實，餘<a class="t" id="t0334b27"></a>虛妄。』</p>
<p><a class="t-linehead" id="t-linehead0334b27"></a>「諸比丘！是中所有沙門婆羅門等，作<a class="t" id="t0334b28"></a>如是見、如是說言『我及世間無邊。此事實，<a class="t" id="t0334b29"></a>餘虛妄。』者，彼諸沙門婆羅門等，作如是說：<a class="t" id="t0334c01"></a>『命無有邊、人無有邊。從初託胎在母腹中名<a class="t" id="t0334c02"></a>命，死後殯埋名人。上人從初出生受身四<a class="t" id="t0334c03"></a>種，七返墮落、七度流轉、七走七行，成就命<a class="t" id="t0334c04"></a>及入命聚。』是故彼等作如是說：『我及世間無<a class="t" id="t0334c05"></a>邊。此事實，餘虛妄。』</p>
<p><a class="t-linehead" id="t-linehead0334c05"></a>「諸比丘！是中所有沙門<a class="t" id="t0334c06"></a>婆羅門等，作如是見、作如是說言『我及世<a class="t" id="t0334c07"></a>間亦有邊亦無邊。此事實，餘虛妄。』者，彼諸沙<a class="t" id="t0334c08"></a>門婆羅門等，作如是說：『命亦有邊亦無邊。是<a class="t" id="t0334c09"></a>人從初託胎在母腹中，死後殯埋。上人從初<a class="t" id="t0334c10"></a>受身四種，七返墮落、七度流轉、七走七行，<a class="t" id="t0334c11"></a>成就命及入命聚。』是故彼等作如是說：『我及<a class="t" id="t0334c12"></a>世間，亦有邊亦無邊。此事實，餘虛妄。』</p><a class="t" id="t0334c13"></a>
<p><a class="t-linehead" id="t-linehead0334c13"></a>「諸比丘！是中所有沙門婆羅門等，作如是<a class="t" id="t0334c14"></a>見、作如是說言『我及世間非有邊非無邊。<a class="t" id="t0334c15"></a>此事實，餘虛妄。』者，彼諸沙門婆羅門等，作如<a class="t" id="t0334c16"></a>是說：『世間非有邊非無邊。從初受身四種，<a class="t" id="t0334c17"></a>七返墮落、七度流轉、七走七行已，成就命<a class="t" id="t0334c18"></a>及入命聚。』是故彼等作如是言：『我及世間非<a class="t" id="t0334c19"></a>有邊非無邊。此事實，餘虛妄。』</p><a class="t" id="t0334c20"></a>
<p><a class="t-linehead" id="t-linehead0334c20"></a>「諸比丘！是中所有沙門婆羅門等，作如是<a class="t" id="t0334c21"></a>見、作如是說言『命即是身。此事實，餘虛妄。』<a class="t" id="t0334c22"></a>者，彼諸沙門婆羅門等，於身中見有我及<a class="t" id="t0334c23"></a>見有命；於餘身中亦見有我及見有命。是<a class="t" id="t0334c24"></a>故彼等作如是言：『即命是身。此事實，餘虛<a class="t" id="t0334c25"></a>妄。』</p><a class="t" id="t0334c26"></a>
<p><a class="t-linehead" id="t-linehead0334c26"></a>「諸比丘！是中所有沙門婆羅門等，作如是<a class="t" id="t0334c27"></a>見、作如是說言『命異身異。此事實，餘虛妄。』<a class="t" id="t0334c28"></a>者，彼諸沙門婆羅門等，於身中見有我及見<a class="t" id="t0334c29"></a>有命；於餘身中亦見有我及見有命。是故彼<a class="t" id="t0335a01"></a>等作如是言：『命異身異。此事實，餘虛妄。』</p>
<p><a class="t-linehead" id="t-linehead0335a01"></a>「諸<a class="t" id="t0335a02"></a>比丘！是中所有沙門婆羅門等，作如是見、作<a class="t" id="t0335a03"></a>如是說言『有命有身。此事實，餘虛妄。』者，彼<a class="t" id="t0335a04"></a>諸沙門婆羅門等，於身中見有我及見有<a class="t" id="t0335a05"></a>命；於餘身中亦見有我及見有命。是故彼等<a class="t" id="t0335a06"></a>作如是言：『有命有身。此事實，餘虛妄。』</p><a class="t" id="t0335a07"></a>
<p><a class="t-linehead" id="t-linehead0335a07"></a>「諸比丘！是中所有沙門婆羅門等，作如是<a class="t" id="t0335a08"></a>見、作如是說言：『非命非身。此事實，餘虛妄。』<a class="t" id="t0335a09"></a>者，彼諸沙門婆羅門等，於身中不見有我不<a class="t" id="t0335a10"></a>見有命；於餘身中亦不見有我不見有命。是<a class="t" id="t0335a11"></a>故彼等作如是言：『非命非身。此事實，餘虛<a class="t" id="t0335a12"></a>妄。』</p>
<p><a class="t-linehead" id="t-linehead0335a12"></a>「諸比丘！是中所有沙門婆羅門等，作如是<a class="t" id="t0335a13"></a>見、作如是說言『如來死後有有。此事實，餘<a class="t" id="t0335a14"></a>虛妄。』者，彼諸沙門婆羅門等，於世作如是<a class="t" id="t0335a15"></a>見：從壽命當至壽命，亦當趣向流轉。是故彼<a class="t" id="t0335a16"></a>等作如是言：『如來死後有有。此事實，餘虛<a class="t" id="t0335a17"></a>妄。』</p><a class="t" id="t0335a18"></a>
<p><a class="t-linehead" id="t-linehead0335a18"></a>「諸比丘！是中所有沙門婆羅門等，作如是<a class="t" id="t0335a19"></a>見、如是說言『如來死後無有。此事實，餘虛<a class="t" id="t0335a20"></a>妄。』者，彼諸沙門婆羅門等，於世作如是見：<a class="t" id="t0335a21"></a>此有壽命至彼，後有壽命即斷。是故彼等作<a class="t" id="t0335a22"></a>如是言：『如來死後無有。此事實，餘虛妄。』</p><a class="t" id="t0335a23"></a>
<p><a class="t-linehead" id="t-linehead0335a23"></a>「諸比丘！是中所有沙門婆羅門等，作如是<a class="t" id="t0335a24"></a>見、如是說言『如來死後亦有有亦無有。此<a class="t" id="t0335a25"></a>事實，餘虛妄。』者，彼諸沙門婆羅門等，於世作<a class="t" id="t0335a26"></a>如是見：此處命斷，往至彼處，趣向流轉。是<a class="t" id="t0335a27"></a>故彼等作如是言：『如來死後亦有有亦無有。<a class="t" id="t0335a28"></a>此事實，餘虛妄。』</p><a class="t" id="t0335a29"></a>
<p><a class="t-linehead" id="t-linehead0335a29"></a>「諸比丘！是中所有沙門婆羅門等，作如是<a class="t" id="t0335b01"></a>見、如是說言『如來死後非有有非無有。此<a class="t" id="t0335b02"></a>事實，餘虛妄。』者，彼諸沙門婆羅門等，於世作<a class="t" id="t0335b03"></a>如是見：人於此處命斷壞已，移至彼處命亦<a class="t" id="t0335b04"></a>斷壞。是故彼等作如是言：『如來死後非有有<a class="t" id="t0335b05"></a>非無有。此事實，餘虛妄。』」</p><a class="t" id="t0335b06"></a>
<p><a class="t-linehead" id="t-linehead0335b06"></a>爾時，佛告諸比丘言：「諸比丘！我念往昔有一<a class="t" id="t0335b07"></a>國王，名曰鏡面。彼鏡面王曾於一時，意欲觀<a class="t" id="t0335b08"></a>諸生盲以為戲樂，即便<span class="corr" title="[宜&gt;宣] cf.【麗】">宣</span>勅普告國內生盲<a class="t" id="t0335b09"></a>丈夫，皆令集會。既集會已，語彼群盲作如<a class="t" id="t0335b10"></a>是言：『汝等生盲，頗亦能知象之形相？其狀<a class="t" id="t0335b11"></a>云何？』彼諸生盲同聲答言：『天王！我等生盲，<a class="t" id="t0335b12"></a>實不能知象之形相。』王復告言：『汝等先來既<a class="t" id="t0335b13"></a>未識象，今者欲知象形相不？』時，彼群盲復同<a class="t" id="t0335b14"></a>答言：『天王！我實未識。若蒙王恩，我等或當<a class="t" id="t0335b15"></a>知象形相。』時，鏡面王即時降勅，喚一象師，<a class="t" id="t0335b16"></a>而告之言：『卿可速往我象廐內，取一象來，置<a class="t" id="t0335b17"></a>於我前，示諸盲人。』時，調象師受王勅已，即將<a class="t" id="t0335b18"></a>象來置王殿前，語眾盲言：『此即是象。』時，諸<a class="t" id="t0335b19"></a>盲人各各以手摩觸其象。爾時，象師復語眾<a class="t" id="t0335b20"></a>盲：『汝觸象已，以實報王。』時，眾盲人有觸鼻<a class="t" id="t0335b21"></a>者、有觸牙者、有觸耳者、有觸頭項背脇尾<a class="t" id="t0335b22"></a>脚諸身分者。</p>
<p><a class="t-linehead" id="t-linehead0335b22"></a>「時，王問言：『諸生盲輩，汝等已知<a class="t" id="t0335b23"></a>象形相耶？』諸生盲人同答王言：『天王！我等<a class="t" id="t0335b24"></a>已知象之形相。』爾時，彼王即復問言：『汝等諸<a class="t" id="t0335b25"></a>盲，若知象者，象為何相？』時，群盲中有觸鼻<a class="t" id="t0335b26"></a>者，即白王言：『天王！象形如繩。』觸其牙者，<a class="t" id="t0335b27"></a>答言：『天王！象形如橛。』觸其耳者，答言：『天<a class="t" id="t0335b28"></a>王！象形如箕。』觸其頭者，答言：『天王！象形如<a class="t" id="t0335b29"></a>甕。』觸其項者，答言：『天王！象如屋栿。』觸其<a class="t" id="t0335c01"></a>背者，答言：『天王！象如屋脊。』觸其脇者，答<a class="t" id="t0335c02"></a>言：『天王！象形如<span class="corr" title="[簟&gt;篅] cf.【麗】">篅</span>。』觸其髀者，答言：『天<a class="t" id="t0335c03"></a>王！象形如樹。』觸其脚者，答言：『天王！象形<a class="t" id="t0335c04"></a>如臼。』觸其尾者，答言：『天王！象如掃<span class="gaiji">箒<!--gaiji,帚,1[竺-二＋帚],2&#x7B92;,3--></span>。』時，<a class="t" id="t0335c05"></a>眾盲人各各答言：『天王！象形如是』、『天王！象形<a class="t" id="t0335c06"></a>如是』，作如是白已。時，王即告眾盲人言：『汝<a class="t" id="t0335c07"></a>亦不知是象非象，況能得知象之形相？』時，彼<a class="t" id="t0335c08"></a>眾盲各各自執，共相諍鬪，各各以手自遮其<a class="t" id="t0335c09"></a>面，互相誼競，互相呰毀。各言已。是時，鏡面<a class="t" id="t0335c10"></a>王見彼眾盲如是諍競，大笑歡樂。王於彼時<a class="t" id="t0335c11"></a>即說偈言：</p><a class="t" id="t0335c12"></a><blockquote class="gatha">
<p>「『是等群盲生無目，　　橫於此事互相諍，<a class="t" id="t0335c13"></a><br>
　曾無有人教語之，　　云何能知象身分？』</p>
</blockquote><a class="t" id="t0335c14"></a>
<p><a class="t-linehead" id="t-linehead0335c14"></a>「諸比丘！如是，如是。世間所有諸沙門婆羅門<a class="t" id="t0335c15"></a>等，亦復如是，既不能知如實苦聖諦、苦集聖<a class="t" id="t0335c16"></a>諦、苦滅聖諦、苦滅道聖諦。既不實知，當知彼<a class="t" id="t0335c17"></a>等，方應長夜共生諍鬪，流轉生死，互相呰毀，<a class="t" id="t0335c18"></a>互相罵辱。既生諍鬪，執競不休，各各以手，<a class="t" id="t0335c19"></a>自遮其面，如彼群盲，共相惱亂。」於中有偈：</p><a class="t" id="t0335c20"></a><blockquote class="gatha">
<p>若不能知苦聖諦，　　亦復不知苦集因，<a class="t" id="t0335c21"></a><br>
所有世間諸苦法，　　此苦滅盡無餘處。<a class="t" id="t0335c22"></a><br>
於中是道尚不知，　　況知滅苦所行行，<a class="t" id="t0335c23"></a><br>
如是其心未解脫，　　未得智慧解脫處。<a class="t" id="t0335c24"></a><br>
彼既不能諦了觀，　　但知趣向生老死，<a class="t" id="t0335c25"></a><br>
未得免離諸魔縛，　　豈能到於無有處。</p>
</blockquote><a class="t" id="t0335c26"></a>
<p><a class="t-linehead" id="t-linehead0335c26"></a>「諸比丘！若有沙門婆羅門等，能知如實苦聖<a class="t" id="t0335c27"></a>諦，苦集、苦滅、苦滅道聖諦，如實知者，應當<a class="t" id="t0335c28"></a>如是隨順修學。彼等長夜和合共行，各各歡<a class="t" id="t0335c29"></a>喜，無有諍競，同趣一學，猶如水乳共相和<a class="t" id="t0336a01"></a>合，一處同住，示現教師所說聖法，安樂處<a class="t" id="t0336a02"></a>住。」此中說偈：</p><a class="t" id="t0336a03"></a><blockquote class="gatha">
<p>若能知是諸有苦，　　及<span class="corr" title="[所有&gt;有所] cf.【麗】">有所</span>生諸苦因，<a class="t" id="t0336a04"></a><br>
既知一切悉皆苦，　　應令盡滅無有餘。<a class="t" id="t0336a05"></a><br>
若知此滅由於道，　　便到苦滅所得處，<a class="t" id="t0336a06"></a><br>
即能具足心解脫，　　及得智慧解脫處。<a class="t" id="t0336a07"></a><br>
則能到於諸有邊，　　如是不至生老死，<a class="t" id="t0336a08"></a><br>
長得免脫於魔縛，　　永離世間諸有處。</p>
</blockquote><a class="t" id="t0336a09"></a>
<h2>起世經阿修羅品第六之一</h2><a class="t" id="t0336a10"></a>
<p><a class="t-linehead" id="t-linehead0336a10"></a>爾時，佛告諸比丘言：「比丘！須彌山王東面，去<a class="t" id="t0336a11"></a>山過千由旬，大海之下，有鞞摩質多羅阿修<a class="t" id="t0336a12"></a>羅王國土住處。其處縱廣八萬由旬，七重城<a class="t" id="t0336a13"></a>壁周匝圍繞、七重欄楯，普遍莊嚴，乃至七重<a class="t" id="t0336a14"></a>金銀鈴網，周圍挍飾。外有七重多羅行樹，雜<a class="t" id="t0336a15"></a>色可觀，皆是七寶所共合成，謂金銀<span class="corr" title="[瑠&gt;琉] cf.【麗】">琉</span>璃、頗<a class="t" id="t0336a16"></a>梨赤珠、硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙。一一城壁，高百由旬，厚五<a class="t" id="t0336a17"></a>十由旬。城壁四面，各各相去五百由旬，則<a class="t" id="t0336a18"></a>置一門，其門並高三十由旬、闊十二由旬。於<a class="t" id="t0336a19"></a>一一門，悉有種種却敵樓櫓園苑陂池，諸園<a class="t" id="t0336a20"></a>苑中各各皆有種種果樹。其樹各有種種葉、<a class="t" id="t0336a21"></a>種種花、種種果，其果各有種種異香，其氣<a class="t" id="t0336a22"></a>遠熏。復有種種雜類眾鳥，各各和鳴，出種種<a class="t" id="t0336a23"></a>聲，其音哀雅。諸比丘！彼阿修羅大城之中，<a class="t" id="t0336a24"></a>為鞞摩質多羅阿修羅王別立宮殿，其宮名<a class="t" id="t0336a25"></a>曰設摩婆帝宮城，縱廣一萬由旬，七重城<a class="t" id="t0336a26"></a>壁，並是七寶之所合成，高百由旬，厚五十<a class="t" id="t0336a27"></a>由旬。於城四面各各相去五百由旬，便置一<a class="t" id="t0336a28"></a>門，諸門並高三十由旬，闊十二由旬。其一<a class="t" id="t0336a29"></a>一門，亦有樓櫓却敵臺閣、園苑陂池、諸花沼<a class="t" id="t0336b01"></a>等。復有種種眾雜果樹，其樹各有種種葉、<a class="t" id="t0336b02"></a>種種花、種種果、種種香，其香普熏。有種<a class="t" id="t0336b03"></a>種鳥，各各和鳴，出種種聲，其音哀雅。</p><a class="t" id="t0336b04"></a>
<p><a class="t-linehead" id="t-linehead0336b04"></a>「諸比丘！設摩婆帝城內正處中央，為鞞摩質<a class="t" id="t0336b05"></a>多羅阿修羅王，置集會處，名曰七頭。其處<a class="t" id="t0336b06"></a>縱廣五百由旬，七重欄楯，周圍校飾，亦有<a class="t" id="t0336b07"></a>七重金銀鈴網。其外七重多羅行樹，四方圍<a class="t" id="t0336b08"></a>繞，雜色莊嚴，甚可愛樂，悉是金銀頗梨、珊<a class="t" id="t0336b09"></a>瑚赤珠、硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙七寶所成。其處四面各有諸<a class="t" id="t0336b10"></a>門，一一諸門樓櫓却敵，亦是七寶之所合<a class="t" id="t0336b11"></a>成，雜色間錯，令人樂觀。其地皆是紺青琉<a class="t" id="t0336b12"></a>璃，柔軟細滑，觸之猶如迦旃隣提迦衣。</p><a class="t" id="t0336b13"></a>
<p><a class="t-linehead" id="t-linehead0336b13"></a>「諸比丘！彼阿修羅七頭會處，當中自然有一<a class="t" id="t0336b14"></a>寶柱，高二十由旬，於寶柱下，為鞞摩質多<a class="t" id="t0336b15"></a>羅阿修羅王，安立寶座。高一由旬，方半<a class="t" id="t0336b16"></a>由旬，硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙七寶所成，雜色間錯，甚可愛<a class="t" id="t0336b17"></a>樂，柔軟細滑，觸之猶如迦旃隣提迦衣。其<a class="t" id="t0336b18"></a>座兩邊，各有十六小阿修羅所坐之處，亦以<a class="t" id="t0336b19"></a>七寶之所成就，所謂金銀乃至瑪瑙，雜色可<a class="t" id="t0336b20"></a>觀，柔軟細滑，觸之猶如迦旃隣提迦衣。</p><a class="t" id="t0336b21"></a>
<p><a class="t-linehead" id="t-linehead0336b21"></a>「諸比丘！彼阿修羅七頭會處，東面有鞞摩質<a class="t" id="t0336b22"></a>多羅阿修羅王宮，其處縱廣一千由旬，七重<a class="t" id="t0336b23"></a>垣牆、七重欄楯、七重鈴網。外有七重多羅<a class="t" id="t0336b24"></a>行樹，四面周匝，莊嚴圍繞，雜色間錯，甚可<a class="t" id="t0336b25"></a>愛樂，亦是七寶之所成就，所謂金銀琉璃、頗<a class="t" id="t0336b26"></a>梨赤珠、硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙。於四方面，各有諸門，一<a class="t" id="t0336b27"></a>一諸門，皆有樓櫓却敵臺閣、園苑陂池、諸花<a class="t" id="t0336b28"></a>沼等。復有諸樹，其樹各有種種葉，種種花、<a class="t" id="t0336b29"></a>種種果、種種香，其香普熏。有種種鳥，各各<a class="t" id="t0336c01"></a>和鳴，出種種聲，其音哀雅。</p><a class="t" id="t0336c02"></a>
<p><a class="t-linehead" id="t-linehead0336c02"></a>「諸比丘！彼阿修羅七頭會處，南西北方，各<a class="t" id="t0336c03"></a>有宮殿，皆是諸小阿修羅王所住之處，其處<a class="t" id="t0336c04"></a>縱廣或九百由旬，或八百、七百、六百、五百、四<a class="t" id="t0336c05"></a>百、三百、二百由旬，其最小者，猶尚縱廣一百<a class="t" id="t0336c06"></a>由旬，七重垣牆，略說乃至種種眾鳥，各各<a class="t" id="t0336c07"></a>和鳴。</p><a class="t" id="t0336c08"></a>
<p><a class="t-linehead" id="t-linehead0336c08"></a>「復次，諸比丘！彼阿修羅七頭會處四面，復有<a class="t" id="t0336c09"></a>一切最小阿修羅等所住宮殿，其處縱廣或<a class="t" id="t0336c10"></a>九十由旬，或八十七十、六十五十、四十三十、<a class="t" id="t0336c11"></a>二十由旬，最極小者，猶尚縱廣十二由旬，<a class="t" id="t0336c12"></a>七重垣牆，略說乃至有種種鳥，各各和鳴。</p><a class="t" id="t0336c13"></a>
<p><a class="t-linehead" id="t-linehead0336c13"></a>「諸比丘！彼阿修羅七頭會處東面，有鞞摩質<a class="t" id="t0336c14"></a>多羅阿修羅王苑，名娑羅林。其林縱廣一千<a class="t" id="t0336c15"></a>由旬，七重垣牆、七重欄楯、七重鈴網，皆瑪瑙<a class="t" id="t0336c16"></a>等七寶所成。於四方面，各有諸門，一一諸<a class="t" id="t0336c17"></a>門，樓櫓却敵，雜色可觀，亦是七寶之所成<a class="t" id="t0336c18"></a>就，所謂金銀乃至瑪瑙。</p><a class="t" id="t0336c19"></a>
<p><a class="t-linehead" id="t-linehead0336c19"></a>「諸比丘！彼阿修羅七頭會處南面，復有鞞摩<a class="t" id="t0336c20"></a>質多羅阿修羅王苑，名奢摩梨林。其林縱廣<a class="t" id="t0336c21"></a>亦千由旬，七重垣牆、七重欄楯、七重鈴網，<a class="t" id="t0336c22"></a>並瑪瑙等七寶所成。於四方面，各有諸門，<a class="t" id="t0336c23"></a>一一諸門，皆有樓櫓，雜色可觀，亦為七寶<a class="t" id="t0336c24"></a>之所成就，所謂金銀乃至瑪瑙。</p><a class="t" id="t0336c25"></a>
<p><a class="t-linehead" id="t-linehead0336c25"></a>「諸比丘！彼阿修羅七頭會處北面，亦有鞞摩<a class="t" id="t0336c26"></a>質多羅阿修羅王苑，名難陀那林。其林縱廣<a class="t" id="t0336c27"></a>亦千由旬，七重垣牆、七重欄楯、七重鈴網，<a class="t" id="t0336c28"></a>皆瑪瑙等七寶所成。於四方面，各有諸門，<a class="t" id="t0336c29"></a>一一諸門，並皆具有樓櫓却敵，雜色可觀，<a class="t" id="t0337a01"></a>乃至悉是硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙，諸珍寶物之所成就。然<a class="t" id="t0337a02"></a>此諸門，唯無臺閣，自餘莊嚴，與前同等。</p><a class="t" id="t0337a03"></a>
<p><a class="t-linehead" id="t-linehead0337a03"></a>「諸比丘！其娑羅林、奢摩梨林，二林之間，鞞<a class="t" id="t0337a04"></a>摩質多羅阿修羅王，有一大池，名曰難陀。<a class="t" id="t0337a05"></a>其池縱廣五百由旬，水甚涼冷，澄潔輕美，<a class="t" id="t0337a06"></a>常不渾濁。七種寶塼，廁填間錯，七重板砌、<a class="t" id="t0337a07"></a>七重欄楯、七重鈴網，周匝懸垂。其外七重<a class="t" id="t0337a08"></a>多羅行樹，四面圍繞，雜色可觀，皆瑪瑙等<a class="t" id="t0337a09"></a>七寶所成。於四方面，各有階道，雜色間錯，<a class="t" id="t0337a10"></a>令人樂觀，亦為七寶之所成就。復有諸花，<a class="t" id="t0337a11"></a>遍生池中，所謂優鉢羅花、鉢頭摩花、究牟<a class="t" id="t0337a12"></a>陀花、奔茶利花。形如火者，火色火光；形如<a class="t" id="t0337a13"></a>金者，金色金光；其形青者，青色青光；其形<a class="t" id="t0337a14"></a>赤者，赤色赤光；其形白者，白色白光；其形<a class="t" id="t0337a15"></a><span class="corr" title="[緣&gt;綠]">綠</span>者，<span class="corr" title="[緣&gt;綠]">綠</span>色<span class="corr" title="[緣&gt;綠]">綠</span>光。團如車輪，其花光明，照<a class="t" id="t0337a16"></a>一由旬。香氣所熏，亦一由旬。池中又出無<a class="t" id="t0337a17"></a>量藕根，大如車軸，割之汁出，色白如乳，其<a class="t" id="t0337a18"></a>味甘美，猶如上蜜。</p><a class="t" id="t0337a19"></a>
<p><a class="t-linehead" id="t-linehead0337a19"></a>「諸比丘！其俱毘陀羅及難陀那，二林中間，<a class="t" id="t0337a20"></a>鞞摩質多羅阿修羅王，有一大樹，名蘇質怛<a class="t" id="t0337a21"></a>邏波吒羅。其本周圍滿七由旬，根下入地二<a class="t" id="t0337a22"></a>十一由旬，其身上出高百由旬，枝葉蔭覆五<a class="t" id="t0337a23"></a>十由旬，其院周迴五百由旬，其外亦有七重<a class="t" id="t0337a24"></a>垣牆，略說乃至周匝圍繞，雜色可觀，及硨<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0337a25"></a>瑪瑙等七寶所成。於四方面亦有諸門，並<a class="t" id="t0337a26"></a>皆七寶之所成就，一一諸門亦有樓櫓却敵，<a class="t" id="t0337a27"></a>略說乃至種種眾鳥，各各和鳴。</p><a class="t" id="t0337a28"></a>
<p class="endsutta"><span class="t-juanname">起世經卷第五</span></p>　<a class="t" id="t0337b01"></a><a class="t" id="t0337b02"></a>
<p class="suttainfo"><span class="t-juanname">起世經卷第六</span><br><a class="t" id="t0337b03"></a><a class="t" id="t0337b04"></a>
<span class="t-byline">隋天竺三藏闍那崛多等譯</span></p><a class="t" id="t0337b05"></a><h2>阿修羅品第六之餘</h2><a class="t" id="t0337b06"></a>
<p><a class="t-linehead" id="t-linehead0337b06"></a>「諸比丘！彼阿修羅七頭會處，有二岐道，為<a class="t" id="t0337b07"></a>通彼王往來遊戲故；鞞摩質多羅阿修羅王<a class="t" id="t0337b08"></a>宮殿之處，有二岐道，亦復如是。諸小阿修<a class="t" id="t0337b09"></a>羅王宮殿之處，亦二岐道；諸小阿修羅住止<a class="t" id="t0337b10"></a>之處，亦二岐道；娑羅園林，亦二岐道；奢摩<a class="t" id="t0337b11"></a>梨園林，亦二岐道；俱毘陀羅園林，亦二岐<a class="t" id="t0337b12"></a>道；難陀那園林，亦二岐道；難陀池側，亦二<a class="t" id="t0337b13"></a>岐道；蘇質怛邏波吒羅大樹之下，亦二岐<a class="t" id="t0337b14"></a>道。悉皆如前，與七頭會處，相通來往。</p><a class="t" id="t0337b15"></a>
<p><a class="t-linehead" id="t-linehead0337b15"></a>「諸比丘！若鞞摩質多羅阿修羅王，意欲向彼<a class="t" id="t0337b16"></a>娑羅園林，奢摩梨、俱毘陀羅、難陀那等園<a class="t" id="t0337b17"></a>林，澡浴嬉戲，遊行受樂者，<a class="t" id="t0337b18"></a>爾時，彼王即便心念諸小阿修羅王，及念諸<a class="t" id="t0337b19"></a>小阿修羅眾。是時，諸小阿修羅王，并及諸小<a class="t" id="t0337b20"></a>阿修羅等，亦生是念：『鞞摩質多羅阿修羅王，<a class="t" id="t0337b21"></a>心念我等。』如是知已，即以種種眾寶瓔珞，<a class="t" id="t0337b22"></a>莊嚴其身，各嚴飾已，乘種種乘，俱共來詣<a class="t" id="t0337b23"></a>鞞摩質多羅阿修羅王宮門之外，到已下乘，<a class="t" id="t0337b24"></a>至鞞摩質多羅阿修羅王殿前而住。</p><a class="t" id="t0337b25"></a>
<p><a class="t-linehead" id="t-linehead0337b25"></a>「爾時，鞞摩質多羅阿修羅王，見此諸小阿修<a class="t" id="t0337b26"></a>羅王，及諸小阿修羅眾，來在殿前，亦即自<a class="t" id="t0337b27"></a>以種種瓔珞，莊嚴其身，既莊嚴已，便起就<a class="t" id="t0337b28"></a>乘。是時，諸小阿修羅王，及諸小阿修羅眾<a class="t" id="t0337b29"></a>等，左右侍衛，周匝圍繞，前後導從，相將往<a class="t" id="t0337c01"></a>詣娑羅園林，及奢摩梨園林、俱毘陀羅園<a class="t" id="t0337c02"></a>林、難陀那園林，到其處已，先在難陀園林<a class="t" id="t0337c03"></a>前，駐駕而息。</p>
<p><a class="t-linehead" id="t-linehead0337c03"></a>「諸比丘！難陀園內，有三風<a class="t" id="t0337c04"></a>輪，自然吹動，莊嚴彼園。何名為三？謂開、淨、<a class="t" id="t0337c05"></a>吹。何者名開？有風輪來，開彼諸門，名之為<a class="t" id="t0337c06"></a>開；何者為淨？有風輪來，掃彼園林，令地清<a class="t" id="t0337c07"></a>淨，名之為淨；何者為吹？有風輪來，吹動彼<a class="t" id="t0337c08"></a>園，林樹眾花，飄零四散，名之為吹。諸比<a class="t" id="t0337c09"></a>丘！難陀園中，風散種種上妙眾花，積至于<a class="t" id="t0337c10"></a>膝。有種種香，其香氛馥，遍滿園林。當於是<a class="t" id="t0337c11"></a>時，鞞摩質多羅阿修羅王，即與諸小阿修羅<a class="t" id="t0337c12"></a>王及小阿修羅眾圍繞，共入難陀園林，隨意<a class="t" id="t0337c13"></a>洗浴，觀看遊戲。諸阿修羅等，於此園林，或<a class="t" id="t0337c14"></a>經一月，或二三月，澡浴嬉戲，各隨所欲，住<a class="t" id="t0337c15"></a>止遊行，恣情受樂。</p><a class="t" id="t0337c16"></a>
<p><a class="t-linehead" id="t-linehead0337c16"></a>「諸比丘！有五阿修羅，恒常住在鞞摩質多<a class="t" id="t0337c17"></a>羅阿修羅王側，為欲防遏諸惡事故。何者為<a class="t" id="t0337c18"></a>五？一名隨喜、二名常有、三名常醉、四名牟<a class="t" id="t0337c19"></a>真隣陀、五名鞞呵多羅。諸比丘！鞞摩質多羅<a class="t" id="t0337c20"></a>阿修羅王，有如是等五阿修羅，恒常在側，守<a class="t" id="t0337c21"></a>衛防護。諸比丘！彼鞞摩質多羅阿修羅王，<a class="t" id="t0337c22"></a>宮殿之上，有大海水，深萬由旬，住在其上。<a class="t" id="t0337c23"></a>然彼水聚，有四種風輪，自然持之。何等為<a class="t" id="t0337c24"></a>四？一名為住、二名安住、三名不墮、四名牢<a class="t" id="t0337c25"></a>固。由此風持，常住不動。</p><a class="t" id="t0337c26"></a>
<p><a class="t-linehead" id="t-linehead0337c26"></a>「諸比丘！須彌山王南面，過千由旬，大海之下，<a class="t" id="t0337c27"></a>有踊躍阿修羅王宮殿住處。其處縱廣八萬<a class="t" id="t0337c28"></a>由旬，七重城壁，略說猶如鞞摩質多羅阿修<a class="t" id="t0337c29"></a>羅王住處，一切所有，此中一一亦如彼說，汝<a class="t" id="t0338a01"></a>應當知。乃至此王宮殿之上，所有大水聚，<a class="t" id="t0338a02"></a>亦為四風輪之所住持，所謂住及安住、不墮、<a class="t" id="t0338a03"></a>牢固等。</p>
<p><a class="t-linehead" id="t-linehead0338a03"></a>「諸比丘！須彌山王西面，亦千由旬，<a class="t" id="t0338a04"></a>大海水下，有奢婆羅阿修羅王宮殿住處，其<a class="t" id="t0338a05"></a>處縱廣八萬由旬，七重城壁，略說亦如鞞摩<a class="t" id="t0338a06"></a>質多羅阿修羅王住處，一切所有，此中一一<a class="t" id="t0338a07"></a>亦如彼說，汝應當知。乃至此王宮殿之上，<a class="t" id="t0338a08"></a>所有水聚，亦為四種風輪之所住持，住及安<a class="t" id="t0338a09"></a>住、不墮、牢固等。</p><a class="t" id="t0338a10"></a>
<p><a class="t-linehead" id="t-linehead0338a10"></a>「諸比丘！須彌山王北面，亦千由旬，大海水<a class="t" id="t0338a11"></a>下，有羅睺羅阿修羅王宮殿住處，其處縱廣<a class="t" id="t0338a12"></a>八萬由旬，七重城壁，諸門、臺閣、樓櫓、却敵，園<a class="t" id="t0338a13"></a>苑、花池，乃至種種樹、種種葉、種種花、種種<a class="t" id="t0338a14"></a>果、種種香熏，有種種鳥，各各和鳴，皆如<a class="t" id="t0338a15"></a>上說。</p><a class="t" id="t0338a16"></a>
<p><a class="t-linehead" id="t-linehead0338a16"></a>「諸比丘！於彼城內，有羅睺羅阿修羅王所<a class="t" id="t0338a17"></a>住之城，其城名曰摩婆帝，縱廣莊嚴亦如前<a class="t" id="t0338a18"></a>說。七重城壁、七重欄楯。外有七重多羅行<a class="t" id="t0338a19"></a>樹，七重鈴網，周匝圍繞，雜色可觀，皆是硨<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0338a20"></a>瑪瑙等七寶所成。此之城壁，高下縱廣亦<a class="t" id="t0338a21"></a>如前說。城壁四面亦有諸門，一一諸門，高<a class="t" id="t0338a22"></a>下縱廣，並亦如前。彼一一門，皆有樓櫓却<a class="t" id="t0338a23"></a>敵臺閣、園苑諸池及花沼等，亦有諸樹。其樹<a class="t" id="t0338a24"></a>各有種種葉、種種花、種種果、種種香熏。<a class="t" id="t0338a25"></a>亦有種種諸雜類鳥，各各和鳴。</p><a class="t" id="t0338a26"></a>
<p><a class="t-linehead" id="t-linehead0338a26"></a>「諸比丘！摩婆帝城王所住處，有羅睺羅阿修<a class="t" id="t0338a27"></a>羅王聚會之所，亦各七頭，其處縱廣如上<a class="t" id="t0338a28"></a>所說。欄楯七重及諸鈴網，多羅行樹周匝圍<a class="t" id="t0338a29"></a>繞，雜色可觀，乃至亦是硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等七寶<a class="t" id="t0338b01"></a>之所莊嚴。於四方面各有諸門，彼一一門亦<a class="t" id="t0338b02"></a>有樓櫓，雜色可觀，乃至硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等七寶所<a class="t" id="t0338b03"></a>成。以天硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>，遍布其地，柔軟細滑，觸之猶<a class="t" id="t0338b04"></a>如迦旃隣提衣。當處中央，有一寶柱，高下<a class="t" id="t0338b05"></a>縱廣如上所說；於其柱下，為羅睺羅阿修羅<a class="t" id="t0338b06"></a>王置一高座，其座高下，縱廣莊挍一一如<a class="t" id="t0338b07"></a>前，雜色可觀，七寶所成，所謂硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等，<a class="t" id="t0338b08"></a>柔軟細滑，觸之猶如迦旃隣提衣；其座左邊，<a class="t" id="t0338b09"></a>為十六小阿修羅王，亦各別置諸妙高座，七<a class="t" id="t0338b10"></a>寶所成，雜色可觀；右邊亦為十六小阿修羅<a class="t" id="t0338b11"></a>王，置諸高座，如上所說，柔軟細滑，觸之如<a class="t" id="t0338b12"></a>迦旃隣提衣。</p><a class="t" id="t0338b13"></a>
<p><a class="t-linehead" id="t-linehead0338b13"></a>「諸比丘！彼阿修羅王七頭會處東面，為羅睺<a class="t" id="t0338b14"></a>羅阿修羅王別置宮殿，其處縱廣一一如<a class="t" id="t0338b15"></a>前，七重垣牆、七重欄楯、七重鈴網，乃至七<a class="t" id="t0338b16"></a>重多羅行樹，周匝圍繞，雜色可觀，乃至硨<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0338b17"></a>瑪瑙等七寶所成。於四方面各有諸門，彼<a class="t" id="t0338b18"></a>一一門，悉有樓櫓臺觀、却敵重閣、園苑諸池、<a class="t" id="t0338b19"></a>眾花泉沼，有種種樹，其樹各有種種葉、種<a class="t" id="t0338b20"></a>種花、種種果、種種香熏。復有種種異類眾<a class="t" id="t0338b21"></a>鳥，各各和鳴，其音哀雅，甚可愛樂。</p><a class="t" id="t0338b22"></a>
<p><a class="t-linehead" id="t-linehead0338b22"></a>「諸比丘！彼阿修羅王七頭會處西南北面，有<a class="t" id="t0338b23"></a>諸小阿修羅王宮殿住處，其諸宮殿，或有縱<a class="t" id="t0338b24"></a>廣九百由旬，或有八百，或有七百，乃至六百、<a class="t" id="t0338b25"></a>五百、四百、三百、二百由旬，其最小者，尚百由<a class="t" id="t0338b26"></a>旬。各各皆有七重垣牆七重欄楯，略說乃<a class="t" id="t0338b27"></a>至種種眾鳥，各各和鳴。</p><a class="t" id="t0338b28"></a>
<p><a class="t-linehead" id="t-linehead0338b28"></a>「諸比丘！彼阿修羅王七頭會處，四面復有小<a class="t" id="t0338b29"></a>阿修羅眾宮殿住處，其處縱廣或九十由旬，<a class="t" id="t0338c01"></a>或八十、七十、六十、五十、四十、三十、二十由旬，<a class="t" id="t0338c02"></a>極最小者，猶尚縱廣十二由旬。七重垣牆，略<a class="t" id="t0338c03"></a>說乃至種種眾鳥，各各和鳴。</p><a class="t" id="t0338c04"></a>
<p><a class="t-linehead" id="t-linehead0338c04"></a>「諸比丘！彼阿修羅王七頭會處東面，復有羅睺<a class="t" id="t0338c05"></a>羅阿修羅王園苑，名娑羅林，其林縱廣，一<a class="t" id="t0338c06"></a>一如前，七重垣牆、七重欄楯，乃至馬瑙等<a class="t" id="t0338c07"></a>七寶所成。於四方面各有諸門，彼一一門皆<a class="t" id="t0338c08"></a>有樓櫓，雜色可觀，乃至亦為硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等七<a class="t" id="t0338c09"></a>寶所成，甚可愛樂。</p><a class="t" id="t0338c10"></a>
<p><a class="t-linehead" id="t-linehead0338c10"></a>「諸比丘！彼阿修羅王七頭會處南面，亦有羅睺<a class="t" id="t0338c11"></a>羅阿修羅王園苑，名奢摩梨林，縱廣莊嚴<a class="t" id="t0338c12"></a>皆如上說，七重垣牆，乃至七重多羅行樹，<a class="t" id="t0338c13"></a>雜色可觀，亦為七寶之所成就，所謂硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪<a class="t" id="t0338c14"></a>瑙等。於四方面各有諸門，彼一一門皆有樓<a class="t" id="t0338c15"></a>櫓，亦瑪瑙等七寶所成。</p><a class="t" id="t0338c16"></a>
<p><a class="t-linehead" id="t-linehead0338c16"></a>「諸比丘！彼阿修羅王七頭會處西面，亦有羅睺<a class="t" id="t0338c17"></a>羅阿修羅王園苑，名俱毘陀羅林，縱廣一<a class="t" id="t0338c18"></a>一皆如上說，七重垣牆，乃至瑪瑙等七寶所<a class="t" id="t0338c19"></a>成。於四方面各有諸門，彼一一門皆有樓<a class="t" id="t0338c20"></a>櫓，雜色可觀，乃至亦是硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等寶之所<a class="t" id="t0338c21"></a>成就，甚可愛樂。</p><a class="t" id="t0338c22"></a>
<p><a class="t-linehead" id="t-linehead0338c22"></a>「諸比丘！彼阿修羅王七頭會處北面，有羅睺<a class="t" id="t0338c23"></a>羅阿修羅王園苑，名難陀那林，其林縱廣如<a class="t" id="t0338c24"></a>上所說，七重垣牆，乃至瑪瑙等七寶所成。<a class="t" id="t0338c25"></a>於四方面各有諸門，彼一一門，亦有樓櫓，種<a class="t" id="t0338c26"></a>種校飾，雜色可觀，乃至硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等寶之所<a class="t" id="t0338c27"></a>莊嚴，甚可愛樂。</p><a class="t" id="t0338c28"></a>
<p><a class="t-linehead" id="t-linehead0338c28"></a>「諸比丘！奢摩梨及娑羅林，二苑之間，為羅睺<a class="t" id="t0338c29"></a>羅阿修羅王出一池水，名曰難陀，其池<a class="t" id="t0339a01"></a>縱廣如上所說，其水涼冷，柔軟輕甘，清淨<a class="t" id="t0339a02"></a>不濁。以七寶塼七重砌累，七重寶板間錯<a class="t" id="t0339a03"></a>莊嚴，七重欄楯、七重鈴網。亦有七重多羅行<a class="t" id="t0339a04"></a>樹，周匝圍繞，雜色可觀，乃至瑪瑙等七寶<a class="t" id="t0339a05"></a>所成。於池四方，各有階道，甚可愛樂，亦為<a class="t" id="t0339a06"></a>七寶之所莊嚴。池生諸花，所謂優鉢羅花、<a class="t" id="t0339a07"></a>鉢頭摩花、拘牟頭花、奔茶利花，其花火形<a class="t" id="t0339a08"></a>火色火光，略說如上，乃至水形水色水光，<a class="t" id="t0339a09"></a>明照四方，香氣氛氳，普熏一切。又有藕根，<a class="t" id="t0339a10"></a>汁白味甘，食之香美，猶如上蜜。</p>
<p><a class="t-linehead" id="t-linehead0339a10"></a>「諸比丘！俱<a class="t" id="t0339a11"></a>毘陀羅及難陀那，二苑之間，為羅睺羅阿修<a class="t" id="t0339a12"></a>羅王出一大樹，其樹亦名蘇質怛邏波吒<a class="t" id="t0339a13"></a>羅，樹形縱廣種種莊嚴，皆如上說。乃至七<a class="t" id="t0339a14"></a>重牆院、七重欄楯，皆是硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等七寶所<a class="t" id="t0339a15"></a>成，甚可愛樂。略說乃至種種眾鳥，各各和<a class="t" id="t0339a16"></a>鳴，其音哀雅，聽者歡喜。</p><a class="t" id="t0339a17"></a>
<p><a class="t-linehead" id="t-linehead0339a17"></a>「諸比丘！彼阿修羅王七頭會處，一切莊嚴如<a class="t" id="t0339a18"></a>上所說。亦有岐道，去來徑路，為通羅睺羅<a class="t" id="t0339a19"></a>阿修羅王遊宮殿故。又為諸小阿修羅王，<a class="t" id="t0339a20"></a>及諸小阿修羅眾，亦有岐道通其往來。向<a class="t" id="t0339a21"></a>奢摩梨及俱毘陀羅，亦有岐道；向難陀那及<a class="t" id="t0339a22"></a>難陀池，蘇質怛<span class="corr" title="[羅&gt;邏] cf.【麗】">邏</span>波吒羅樹等，皆有岐道，<a class="t" id="t0339a23"></a>通其往來，遊戲受樂。</p><a class="t" id="t0339a24"></a>
<p><a class="t-linehead" id="t-linehead0339a24"></a>「諸比丘！羅睺羅阿修羅王，若欲往詣娑羅<a class="t" id="t0339a25"></a>林苑及難陀那林等，澡浴遊戲，遍觀看時，<a class="t" id="t0339a26"></a>爾時即念鞞摩質多羅阿修羅王。時，鞞摩質<a class="t" id="t0339a27"></a>多羅阿修羅王便作是念：『羅睺羅阿修羅<a class="t" id="t0339a28"></a>王，心念於我，欲俱遊戲。』爾時，鞞摩質多羅阿<a class="t" id="t0339a29"></a>修羅王作是念已，復自念其諸小阿修羅王，<a class="t" id="t0339b01"></a>及其諸小阿修羅眾。時，彼諸小阿修羅王，并<a class="t" id="t0339b02"></a>其諸小阿修羅眾，咸生是心：『鞞摩質多羅阿<a class="t" id="t0339b03"></a>修羅王，垂念我等，我等當往。』便以種種眾<a class="t" id="t0339b04"></a>寶瓔珞，莊嚴其身，既莊嚴已，各乘騎乘，共<a class="t" id="t0339b05"></a>詣鞞摩質多羅阿修羅王所，到已在宮門外<a class="t" id="t0339b06"></a>齊行而立。爾時，鞞摩質多羅阿修羅王，既見<a class="t" id="t0339b07"></a>諸小阿修羅王，及小阿修羅眾，皆已集<a class="t" id="t0339b08"></a>會。即自嚴身，服諸瓔珞，御種種乘，與諸小<a class="t" id="t0339b09"></a>王及阿修羅眾，左右侍衛前後圍繞，往詣羅<a class="t" id="t0339b10"></a>睺羅阿修羅王所，到已止住。爾時，羅睺羅阿<a class="t" id="t0339b11"></a>修羅王，復更起心，念踊躍、奢婆羅二阿修羅<a class="t" id="t0339b12"></a>王。時，踊躍、奢婆羅二阿修羅王，亦作是念：<a class="t" id="t0339b13"></a>『羅睺羅阿修羅王，今念我等。』如是知已，即<a class="t" id="t0339b14"></a>各念其諸小阿修羅王，并其諸小阿修羅眾。<a class="t" id="t0339b15"></a>如是念時，彼等各知咸亦嚴飾，聚集來詣，<a class="t" id="t0339b16"></a>踊躍、奢婆羅二大王所。到已亦復嚴身瓔珞，<a class="t" id="t0339b17"></a>乘騎將從前後圍繞，來向羅睺羅阿修羅王<a class="t" id="t0339b18"></a>住處，各隨所安，住在一面。</p>
<p><a class="t-linehead" id="t-linehead0339b18"></a>「爾時，羅睺羅阿<a class="t" id="t0339b19"></a>修羅王，見鞞摩質多羅阿修羅王等，並已雲<a class="t" id="t0339b20"></a>集，即自念其諸小阿修羅王，及其諸小阿修<a class="t" id="t0339b21"></a>羅眾。其眾知已，亦各嚴飾，服乘而來，至羅<a class="t" id="t0339b22"></a>睺羅阿修羅王前，儼然住立。時，羅睺羅阿修<a class="t" id="t0339b23"></a>羅王，見眾集已，便著種種妙寶瓔珞，莊嚴<a class="t" id="t0339b24"></a>其身，駕種種乘，前後圍繞，與鞞摩質多羅<a class="t" id="t0339b25"></a>阿修羅王、踊躍阿修羅王、奢婆羅阿修羅<a class="t" id="t0339b26"></a>王，并諸小王及阿修羅眾，一切雲集，前後<a class="t" id="t0339b27"></a>導從，往詣娑羅林、奢摩梨林、俱毘陀羅林、<a class="t" id="t0339b28"></a>難陀那林等，到已少時逡巡而住。</p>
<p><a class="t-linehead" id="t-linehead0339b28"></a>「諸比丘！<a class="t" id="t0339b29"></a>難陀苑中，自然而有三種風輪。何者為三？謂<a class="t" id="t0339c01"></a>開、淨、吹。是中開者，有風輪來開苑諸門，名之<a class="t" id="t0339c02"></a>為開；淨者有風輪來掃除其地，令皆清淨，<a class="t" id="t0339c03"></a>名之為淨；吹者有風輪來吹諸花樹，令花布<a class="t" id="t0339c04"></a>散，名之為吹。諸比丘！難陀苑中上妙好花，<a class="t" id="t0339c05"></a>遍散地上，積至于膝，其花香氣，普熏園林，<a class="t" id="t0339c06"></a>莊嚴具足，種種可樂。</p><a class="t" id="t0339c07"></a>
<p><a class="t-linehead" id="t-linehead0339c07"></a>「爾時，羅睺羅阿修羅王，及鞞摩質多羅阿修<a class="t" id="t0339c08"></a>羅王、踊躍阿修羅王、奢婆羅阿修羅王等，<a class="t" id="t0339c09"></a>并諸小王群眾眷屬、小修羅等，圍繞共入難<a class="t" id="t0339c10"></a>陀那園。入已澡浴，遊戲受樂，種種觀看，或<a class="t" id="t0339c11"></a>行、或住、或臥、或坐，隨所欲樂，恣意遊行。諸<a class="t" id="t0339c12"></a>比丘！羅睺羅阿修羅王，亦有五阿修羅，常<a class="t" id="t0339c13"></a>隨侍衛，護諸惡事，名字如前。宮上海水，縱<a class="t" id="t0339c14"></a>廣厚薄，四種風持令不墮墜，並如上說。</p><a class="t" id="t0339c15"></a>
<h2>起世經四天王品第七</h2><a class="t" id="t0339c16"></a>
<p><a class="t-linehead" id="t-linehead0339c16"></a>「諸比丘！須彌山王，東面半腹有山，名曰由<a class="t" id="t0339c17"></a>乾陀，山頂去地，四萬二千由旬。其山頂上，<a class="t" id="t0339c18"></a>有提頭賴吒天王城郭住處，城名賢上，縱廣<a class="t" id="t0339c19"></a>正等六百由旬，七重垣牆、七重欄楯、七重鈴<a class="t" id="t0339c20"></a>網。復有七重多羅行樹，周匝圍遶雜色可觀，<a class="t" id="t0339c21"></a>悉以七寶而為莊飾，所謂金銀<span class="corr" title="[瑠&gt;琉]">琉</span>璃、頗梨赤<a class="t" id="t0339c22"></a>珠、硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等之所成就。於四方面，各有諸<a class="t" id="t0339c23"></a>門，一一諸門，皆有樓櫓却敵臺觀、園苑諸<a class="t" id="t0339c24"></a>池，有諸花林種種異樹，其樹各有種種葉、<a class="t" id="t0339c25"></a>種種花、種種果、種種香，其香普熏。有種<a class="t" id="t0339c26"></a>種鳥，各各和鳴，其音哀雅，甚可愛樂。</p><a class="t" id="t0339c27"></a>
<p><a class="t-linehead" id="t-linehead0339c27"></a>「諸比丘！須彌山王，南面半腹，下去地際，四<a class="t" id="t0339c28"></a>萬二千由旬，於由乾陀山頂之上，有毘樓<a class="t" id="t0339c29"></a>勒迦天王城郭住處，城名善現，縱廣莊嚴，<a class="t" id="t0340a01"></a>皆如提頭賴吒天王住處所說。乃至種種諸<a class="t" id="t0340a02"></a>鳥，各各和鳴，其音哀雅，甚可愛樂。</p><a class="t" id="t0340a03"></a>
<p><a class="t-linehead" id="t-linehead0340a03"></a>「諸比丘！須彌山王西面半腹，下去地際，四<a class="t" id="t0340a04"></a>萬二千由旬，由乾陀山頂，有毘婁博叉天王<a class="t" id="t0340a05"></a>城郭住處，城名善觀，縱廣莊嚴，一一皆如<a class="t" id="t0340a06"></a>提頭賴吒天王住處所說。乃至種種諸鳥，各<a class="t" id="t0340a07"></a>各和鳴，其音哀雅，甚可愛樂。</p><a class="t" id="t0340a08"></a>
<p><a class="t-linehead" id="t-linehead0340a08"></a>「諸比丘！須彌山王北面半腹，下去地際，亦<a class="t" id="t0340a09"></a>四萬二千由旬，由乾陀山頂，有毘沙門天王<a class="t" id="t0340a10"></a>住止之處，三大城郭。其三者何？一名毘舍羅<a class="t" id="t0340a11"></a>婆、二名伽婆鉢帝、三名阿荼槃多。咸各縱<a class="t" id="t0340a12"></a>廣六百由旬，七重垣牆、七重欄楯，略說乃<a class="t" id="t0340a13"></a>至種種眾鳥，各各和鳴。</p><a class="t" id="t0340a14"></a>
<p><a class="t-linehead" id="t-linehead0340a14"></a>「諸比丘！唯除月天子宮殿、日天子七大宮殿<a class="t" id="t0340a15"></a>已，自餘官屬，及四天王天中諸天子宮，其<a class="t" id="t0340a16"></a>間或有縱廣正等四十由旬，或有三十、或有<a class="t" id="t0340a17"></a>二十，乃至十二由旬，其最小者，猶尚縱廣<a class="t" id="t0340a18"></a>六由旬。所居亦各七重垣牆、七重欄楯，略<a class="t" id="t0340a19"></a>說如前。乃至眾鳥，各各和鳴。</p><a class="t" id="t0340a20"></a>
<p><a class="t-linehead" id="t-linehead0340a20"></a>「諸比丘！毘舍羅婆、伽婆鉢帝二宮之間，為毘<a class="t" id="t0340a21"></a>沙門天王出生一池，名那稚尼，縱廣正等<a class="t" id="t0340a22"></a>四十由旬。其水調和，清涼輕軟，其味甘美，<a class="t" id="t0340a23"></a>香潔不濁。其池四邊七重塼砌，七重寶板<a class="t" id="t0340a24"></a>間錯分明。七重欄楯、七重鈴網，亦有七重<a class="t" id="t0340a25"></a>多羅行樹，周匝圍遶，雜色可觀，乃至硨<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0340a26"></a>瑪瑙等七寶所成。於四方面，各有階道，亦<a class="t" id="t0340a27"></a>以七寶之所莊飾。池中多有優鉢羅花、鉢頭<a class="t" id="t0340a28"></a>摩花、拘牟陀花、奔荼利花等，自然出生，其<a class="t" id="t0340a29"></a>花火形、火色、火光，乃至水形水色水光。花量<a class="t" id="t0340b01"></a>大小，皆如車輪。光明所照，至半由旬。香氣<a class="t" id="t0340b02"></a>所熏，滿一由旬。有諸藕根，大如車軸。割之<a class="t" id="t0340b03"></a>汁出，色白如乳，食之甘美，味如上蜜。</p><a class="t" id="t0340b04"></a>
<p><a class="t-linehead" id="t-linehead0340b04"></a>「諸比丘！伽婆鉢帝、阿荼槃多二宮之間，為毘<a class="t" id="t0340b05"></a>沙門天王立一園苑，其園名曰迦毘延多，<a class="t" id="t0340b06"></a>縱廣正等四十由旬。七重垣牆、七重欄楯，<a class="t" id="t0340b07"></a>乃至七重多羅行樹，周匝圍遶，雜色可觀，<a class="t" id="t0340b08"></a>略說如前，乃至七寶之所成就。</p><a class="t" id="t0340b09"></a>
<p><a class="t-linehead" id="t-linehead0340b09"></a>「諸比丘！提頭賴吒天王賢上住處，城郭往來，<a class="t" id="t0340b10"></a>有二岐道；毘樓勒迦天王善現住處，城郭往<a class="t" id="t0340b11"></a>來，亦二岐道；毘樓博叉天王善觀住處，城郭<a class="t" id="t0340b12"></a>往來，亦二岐道；毘沙門天王，阿荼般多城<a class="t" id="t0340b13"></a>郭住處，亦二岐道；毘舍羅婆及伽婆鉢帝<a class="t" id="t0340b14"></a>城郭住處，亦二岐道；四天王天所有眷屬，<a class="t" id="t0340b15"></a>諸小天眾宮殿住處，亦各往來有二岐道；那<a class="t" id="t0340b16"></a>稚尼池，及迦毘延多苑等，亦各往來有二岐<a class="t" id="t0340b17"></a>道。</p>
<p><a class="t-linehead" id="t-linehead0340b17"></a>「諸比丘！毘沙門天王若欲往至迦毘延多<a class="t" id="t0340b18"></a>苑中，遊戲澡浴者，爾時即念提頭賴吒天<a class="t" id="t0340b19"></a>王。時，提頭賴吒天王，心亦生念：『毘沙門天<a class="t" id="t0340b20"></a>王，意念於我。』如是知已，即復自念其界所<a class="t" id="t0340b21"></a>屬諸小天王及小天眾。是時，東面眷屬諸王，<a class="t" id="t0340b22"></a>及其天眾，咸作是念：『提頭賴吒天王，心念<a class="t" id="t0340b23"></a>我等。』如是知已，各各嚴身，著諸瓔珞，乘諸<a class="t" id="t0340b24"></a>騎乘，詣提頭賴吒大天王所，到已在前一面<a class="t" id="t0340b25"></a>而住。爾時，提頭賴吒天王，亦自莊飾，服諸<a class="t" id="t0340b26"></a>瓔珞，嚴駕騎乘，與諸小王天眾眷屬，前後<a class="t" id="t0340b27"></a>圍遶，相與俱詣毘沙門大天王所，到已在前<a class="t" id="t0340b28"></a>一面而住。</p><a class="t" id="t0340b29"></a>
<p><a class="t-linehead" id="t-linehead0340b29"></a>「爾時，毘沙門天王，心復更念毘樓勒迦、毘<a class="t" id="t0340c01"></a>樓博叉二大天王。時彼二王，亦作是念：『毘<a class="t" id="t0340c02"></a>沙門王，意念我等。』如是知已，即各自念已<a class="t" id="t0340c03"></a>所統領諸小天王，并諸天眾。時，彼小王及<a class="t" id="t0340c04"></a>諸天眾，亦皆作念：『我大天王，心念我等，宜<a class="t" id="t0340c05"></a>時速往。』如是知已，各以瓔珞，嚴飾其身，俱共<a class="t" id="t0340c06"></a>往詣毘樓勒迦、毘樓博叉二大王所。時，二<a class="t" id="t0340c07"></a>天王，知諸小王及餘天眾皆集會已，亦自嚴<a class="t" id="t0340c08"></a>身，服眾瓔珞，前就騎乘，與眾圍遶，咸共往<a class="t" id="t0340c09"></a>詣毘沙門大天王所，到已在前隨便停住。</p><a class="t" id="t0340c10"></a>
<p><a class="t-linehead" id="t-linehead0340c10"></a>「爾時，毘沙門大天王，見二天王及其天眾皆<a class="t" id="t0340c11"></a>已集會，亦自念其所領小王及諸天眾。爾時，<a class="t" id="t0340c12"></a>北方諸小天王及其天眾，即作是念：『毘沙<a class="t" id="t0340c13"></a>門大天王今念我等。』如是知已，各著種種眾<a class="t" id="t0340c14"></a>寶瓔珞，莊嚴其身，俱共往詣毘沙門大天王<a class="t" id="t0340c15"></a>前，默然而住。</p><a class="t" id="t0340c16"></a>
<p><a class="t-linehead" id="t-linehead0340c16"></a>「爾時，毘沙門大天王，即亦自著眾寶瓔珞莊<a class="t" id="t0340c17"></a>嚴其身，駕種種乘，與提頭賴吒、毘樓勒迦、<a class="t" id="t0340c18"></a>毗樓博叉等，四大天王，各將所屬諸天王<a class="t" id="t0340c19"></a>眾，前後圍遶，皆共往詣迦毘延多園苑。到<a class="t" id="t0340c20"></a>已在苑門前，暫時停住。諸比丘！其迦毘延<a class="t" id="t0340c21"></a>多苑中，自然而有三種風輪，謂開、淨、吹。開<a class="t" id="t0340c22"></a>者開彼園門；淨者淨其園地；吹者吹其園<a class="t" id="t0340c23"></a>樹，令花飄颺。諸比丘！迦毘延多苑中所散<a class="t" id="t0340c24"></a>眾花，積至于膝，種種香氣，周遍普熏。</p><a class="t" id="t0340c25"></a>
<p><a class="t-linehead" id="t-linehead0340c25"></a>「爾時，毘沙門大天王、提頭賴吒天王、毘樓<a class="t" id="t0340c26"></a>勒迦天王、毗樓博叉天王等，與諸小王及<a class="t" id="t0340c27"></a>眾眷屬圍遶，共入迦毘延多苑中，澡浴<a class="t" id="t0340c28"></a>遊戲，種種受樂。在彼園中澡浴訖已，或復<a class="t" id="t0340c29"></a>一月二月三月，遊戲受樂，隨心所欲，恣意<a class="t" id="t0341a01"></a>遊行。</p>
<p><a class="t-linehead" id="t-linehead0341a01"></a>「諸比丘！毘沙門王，有五夜叉，恒常隨<a class="t" id="t0341a02"></a>逐，侍衛左右，為防護故。何者為五？一名五<a class="t" id="t0341a03"></a>丈、二名曠野、三名金山、四名長身、五名針<a class="t" id="t0341a04"></a>毛。諸比丘！毗沙門天王，遊戲去來，常為此<a class="t" id="t0341a05"></a>等五夜叉神之所守護。</p><a class="t" id="t0341a06"></a>
<h2>起世經三十三天品第八之一</h2><a class="t" id="t0341a07"></a>
<p><a class="t-linehead" id="t-linehead0341a07"></a>「諸比丘！須彌山王頂上，有三十三天宮殿住<a class="t" id="t0341a08"></a>處，其處縱廣八萬由旬，七重城壁、七重欄<a class="t" id="t0341a09"></a>楯、七重鈴網。外有七重多羅行樹，周匝圍<a class="t" id="t0341a10"></a>遶，雜色可觀，七寶所成，所謂金銀琉璃、頗<a class="t" id="t0341a11"></a>梨赤珠、硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等。其城舉高四百由旬，厚<a class="t" id="t0341a12"></a>五十由旬，城壁四面相去，各各五百由旬。<a class="t" id="t0341a13"></a>於其中間，乃開一門，一一城門，悉皆舉高三<a class="t" id="t0341a14"></a>十由旬，闊十由旬。其門兩邊，並有樓櫓却<a class="t" id="t0341a15"></a>敵臺閣、軒檻輦輿。又有諸池花林果樹，其<a class="t" id="t0341a16"></a>樹各各有種種葉、種種花、種種果、種種香，<a class="t" id="t0341a17"></a>其香普熏。有種種鳥，各各和鳴，其音調雅，<a class="t" id="t0341a18"></a>甚可愛樂。又彼諸門，一一門處，各有五百夜<a class="t" id="t0341a19"></a>叉，為三十三天晝夜守護。</p>
<p><a class="t-linehead" id="t-linehead0341a19"></a>「諸比丘！於彼城<a class="t" id="t0341a20"></a>內，為三十三天王更立一城，名曰善見，其<a class="t" id="t0341a21"></a>城縱廣六萬由旬，七重城壁、七重欄楯、七重<a class="t" id="t0341a22"></a>鈴網。外有七重多羅行樹，周匝圍繞，雜色<a class="t" id="t0341a23"></a>可觀，亦以七寶之所成就，所謂金銀乃至瑪<a class="t" id="t0341a24"></a>瑙。其城亦高四百由旬，厚五十由旬，城之<a class="t" id="t0341a25"></a>四面，亦各相去五百由旬。於其中間，便開<a class="t" id="t0341a26"></a>一門，諸門亦高三十由旬，闊十由旬，一一<a class="t" id="t0341a27"></a>諸門亦有樓櫓却敵臺閣、水池花林種種奇<a class="t" id="t0341a28"></a>樹。其樹各有種種葉、種種花、種種果、種種<a class="t" id="t0341a29"></a>香，其香普熏。種種眾鳥，各各和鳴。如是<a class="t" id="t0341b01"></a>諸門，門門皆有五百夜叉，為三十三天晝夜<a class="t" id="t0341b02"></a>守護。</p><a class="t" id="t0341b03"></a>
<p><a class="t-linehead" id="t-linehead0341b03"></a>「諸比丘！三十三天善見城側，為伊羅鉢那大<a class="t" id="t0341b04"></a>龍象王，立一宮殿，其宮縱廣六百由旬，七<a class="t" id="t0341b05"></a>重牆壁，七重欄楯，略說乃至種種眾鳥，各<a class="t" id="t0341b06"></a>各和鳴。</p><a class="t" id="t0341b07"></a>
<p><a class="t-linehead" id="t-linehead0341b07"></a>「諸比丘！善見城內，有三十三天聚會之處，<a class="t" id="t0341b08"></a>名善法堂，其處縱廣五百由旬，七重欄楯、<a class="t" id="t0341b09"></a>七重鈴網。外有七重多羅行樹，周匝圍遶，雜<a class="t" id="t0341b10"></a>色可觀，乃至瑪瑙等七寶所成。於四方面，<a class="t" id="t0341b11"></a>各有諸門，一一諸門，皆有樓櫓却敵臺觀，<a class="t" id="t0341b12"></a>種種雜色，七寶所成。其地純是青琉璃寶，<a class="t" id="t0341b13"></a>柔軟細滑，觸之猶若迦旃隣提衣。當其中<a class="t" id="t0341b14"></a>央有一寶柱，高二十由旬。於寶柱下，為天<a class="t" id="t0341b15"></a>帝釋別置一座，高一由旬，方半由旬，雜色<a class="t" id="t0341b16"></a>可觀，乃至硨<span class="corr" title="[磲&gt;璩] cf.【麗】"><span class="gaiji">璩<!--gaiji,璩,1[（王＊巨）／木],2&#x249B2;,3--></span></span>等七寶成就，柔軟細滑，觸<a class="t" id="t0341b17"></a>之如前。其座兩邊，各有十六小天王座，夾侍<a class="t" id="t0341b18"></a>左右，七寶所成，雜色可觀，柔軟細滑，觸之<a class="t" id="t0341b19"></a>如前。諸比丘！此善法堂，諸天集處，有帝釋<a class="t" id="t0341b20"></a>宮，其宮縱廣一千由旬，七重垣牆，乃至眾<a class="t" id="t0341b21"></a>鳥，各各和鳴。</p>
<p><a class="t-linehead" id="t-linehead0341b21"></a>「諸比丘！此善法堂諸天集處，<a class="t" id="t0341b22"></a>東西南北，四面皆有諸小天王宮殿住處。其<a class="t" id="t0341b23"></a>宮或廣九百由旬，或復縱廣八百由旬，或復<a class="t" id="t0341b24"></a>七百、六百、五百、四百、三百、二百由旬，其最小<a class="t" id="t0341b25"></a>者，猶尚縱廣一百由旬。七重垣牆，乃至眾<a class="t" id="t0341b26"></a>鳥，各各和鳴。又善法堂諸天會處，東西南<a class="t" id="t0341b27"></a>北，各有三十三天諸小天眾宮殿住處，其宮<a class="t" id="t0341b28"></a>或廣九十由旬，或復縱廣八十由旬，或復七<a class="t" id="t0341b29"></a>十、六十、五十、四十、三十、二十由旬，其最小者，<a class="t" id="t0341c01"></a>猶尚縱廣十二由旬。七重垣牆，乃至眾鳥，<a class="t" id="t0341c02"></a>各各和鳴。</p><a class="t" id="t0341c03"></a>
<p><a class="t-linehead" id="t-linehead0341c03"></a>「諸比丘！此善法堂諸天會處，東面有三十三<a class="t" id="t0341c04"></a>天王苑，名波婁沙，縱廣正等一千由旬，略<a class="t" id="t0341c05"></a>說乃至七重垣牆，皆瑪瑙等七寶所成。於<a class="t" id="t0341c06"></a>四方面各有諸門，一一諸門各有樓櫓，雜色<a class="t" id="t0341c07"></a>可觀，乃至瑪瑙七寶所成。諸比丘！波婁沙<a class="t" id="t0341c08"></a>苑中，有二大石，一名賢、二名善賢，皆天瑪<a class="t" id="t0341c09"></a>瑙之所成就，並各縱廣五十由旬，柔軟細滑，<a class="t" id="t0341c10"></a>觸之猶如迦旃隣提衣。</p><a class="t" id="t0341c11"></a>
<p><a class="t-linehead" id="t-linehead0341c11"></a>「諸比丘！此善法堂諸天集處，南面亦有三十<a class="t" id="t0341c12"></a>三天王苑，名雜色車，其苑縱廣亦千由旬，七<a class="t" id="t0341c13"></a>重垣牆，乃至瑪瑙之所成就。於四方面各有<a class="t" id="t0341c14"></a>諸門，一一諸門皆有樓櫓，雜色可觀，乃至瑪<a class="t" id="t0341c15"></a>瑙等七寶所成。於彼苑中，亦有二石，一名<a class="t" id="t0341c16"></a>雜色、二名善雜色，天青琉璃之所成就，並<a class="t" id="t0341c17"></a>各縱廣五十由旬，柔軟細滑，觸之猶如迦旃<a class="t" id="t0341c18"></a>隣提衣。</p>
<p><a class="t-linehead" id="t-linehead0341c18"></a>「諸比丘！此善法堂諸天集處，西面<a class="t" id="t0341c19"></a>復有三十三天王苑，名曰雜亂，其苑縱廣亦<a class="t" id="t0341c20"></a>千由旬，七重垣牆，乃至七寶之所成就。四<a class="t" id="t0341c21"></a>方諸門，皆有樓櫓却敵臺閣，並七寶成。此<a class="t" id="t0341c22"></a>雜亂苑中，亦有二石，一名善現、二名小善<a class="t" id="t0341c23"></a>現，皆天頗梨之所成就，亦各縱廣五十由旬，<a class="t" id="t0341c24"></a>柔軟細滑，觸之猶如迦旃隣提衣。</p><a class="t" id="t0341c25"></a>
<p><a class="t-linehead" id="t-linehead0341c25"></a>「諸比丘！此善法堂諸天集處，北面復有三十<a class="t" id="t0341c26"></a>三天王苑，名曰歡喜，其苑縱廣亦千由旬，<a class="t" id="t0341c27"></a>七重垣牆，乃至瑪瑙等七寶所成。四方諸門<a class="t" id="t0341c28"></a>各有樓櫓却敵臺閣，亦為七寶之所莊嚴。</p><a class="t" id="t0341c29"></a>
<p><a class="t-linehead" id="t-linehead0341c29"></a>「諸比丘！歡喜園中，亦有二石，一名歡喜、二<a class="t" id="t0342a01"></a>名善歡喜，天銀所成，亦各縱廣五十由旬，<a class="t" id="t0342a02"></a>柔軟潤澤，觸之如觸迦旃隣提衣。</p><a class="t" id="t0342a03"></a>
<p><a class="t-linehead" id="t-linehead0342a03"></a>「諸比丘！於波婁沙及雜色車二園之間，為三<a class="t" id="t0342a04"></a>十三天王故，有一大池，名曰歡喜，縱廣正<a class="t" id="t0342a05"></a>等五百由旬。其水涼冷，輕軟甘美，清潔不<a class="t" id="t0342a06"></a>濁。以七寶塼，四面砌累，七重寶板，莊嚴間<a class="t" id="t0342a07"></a>錯。七重欄楯，乃至七重多羅行樹，周匝圍遶，<a class="t" id="t0342a08"></a>雜色可觀。於池四方，各有階道，並是七寶<a class="t" id="t0342a09"></a>之所莊挍。中有諸花，所謂優鉢羅花、鉢頭<a class="t" id="t0342a10"></a>摩花、拘牟陀花、奔荼利花，其花火形、火色、<a class="t" id="t0342a11"></a>火光，乃至水形、水色、水光。縱廣大小，皆如<a class="t" id="t0342a12"></a>車輪。光明所照，至一由旬。風吹香氣，熏一<a class="t" id="t0342a13"></a>由旬。有諸藕根，大如車軸，割之汁流，色白<a class="t" id="t0342a14"></a>如乳，其味甘美，如最上蜜。</p>
<p><a class="t-linehead" id="t-linehead0342a14"></a>「諸比丘！雜亂、歡<a class="t" id="t0342a15"></a>喜二園之間，為三十三天王故，有一大樹，<a class="t" id="t0342a16"></a>名波利夜怛邏俱毗陀羅，其樹本下，周七由<a class="t" id="t0342a17"></a>旬，略說乃至枝葉遍覆牆院，縱廣五百由<a class="t" id="t0342a18"></a>旬，七重垣牆，乃至眾鳥，各各和鳴。</p><a class="t" id="t0342a19"></a>
<p><a class="t-linehead" id="t-linehead0342a19"></a>「諸比丘！此波利夜怛邏俱毗陀羅樹下有一<a class="t" id="t0342a20"></a>石，名般荼甘婆羅，天金所成。其石縱廣五<a class="t" id="t0342a21"></a>十由旬，柔軟潤澤，觸之如觸迦旃隣提衣。</p><a class="t" id="t0342a22"></a>
<p><a class="t-linehead" id="t-linehead0342a22"></a>「諸比丘！以何因緣此善法堂諸天會處，名為<a class="t" id="t0342a23"></a>善法？諸比丘！其善法堂諸天會處，三十三<a class="t" id="t0342a24"></a>天王集會坐時，於中唯論微妙細密善語<a class="t" id="t0342a25"></a>深義，審諦思惟，稱量觀察，皆是世間諸勝<a class="t" id="t0342a26"></a>要法，真實正理。是以諸天，稱此會處，為善<a class="t" id="t0342a27"></a>法堂。又何因緣，名波婁沙迦苑<span class="t-note">（波婁沙迦隋言麁澁）</span>？諸<a class="t" id="t0342a28"></a>比丘！麤澁園中，三十三天王入已，坐於賢及<a class="t" id="t0342a29"></a>善賢二石之上，唯論世間麤澁不善戲謔<a class="t" id="t0342b01"></a>之語，是故稱為波婁沙迦。又何因緣，名雜<a class="t" id="t0342b02"></a>色車苑？諸比丘！雜色車園，三十三天王入<a class="t" id="t0342b03"></a>已，坐於雜色善雜色二石之上，唯論世間種<a class="t" id="t0342b04"></a>種雜類色相語言。是故稱為雜色車苑；又何<a class="t" id="t0342b05"></a>因緣，名雜亂苑？諸比丘！此雜亂園，三十三<a class="t" id="t0342b06"></a>天王，常以月八日十四日十五日於其宮內<a class="t" id="t0342b07"></a>一切<span class="corr" title="[綵&gt;婇]">婇</span>女，入此園中，令與三十三天眾合<a class="t" id="t0342b08"></a>雜嬉戱，不生障隔，恣其歡娛，受天五欲具足<a class="t" id="t0342b09"></a>功德，遊行受樂。是故諸天共稱此園，為雜亂<a class="t" id="t0342b10"></a>苑。</p><a class="t" id="t0342b11"></a>
<p class="endsutta"><span class="t-juanname">起世經卷第六</span></p>　<a class="t" id="t0342b12"></a><a class="t" id="t0342b13"></a><a class="t" id="t0342b14"></a>
<p class="suttainfo"><span class="t-juanname">起世經卷第七</span><br><a class="t" id="t0342b15"></a><a class="t" id="t0342b16"></a>
<span class="t-byline">隋天竺三藏闍那崛多等譯</span></p><a class="t" id="t0342b17"></a><h2>三十三天品第八之二</h2><a class="t" id="t0342b18"></a>
<p><a class="t-linehead" id="t-linehead0342b18"></a>「諸比丘！又何因緣，彼天有園，名為歡喜？諸<a class="t" id="t0342b19"></a>比丘！彼歡喜園，三十三天王入其中已，坐<a class="t" id="t0342b20"></a>於歡喜、善歡喜二石之上，心受歡喜，意念歡<a class="t" id="t0342b21"></a>喜，念已復念，受諸快樂，受悅樂已，復受<a class="t" id="t0342b22"></a>極樂，是故諸天、共稱彼園，以為歡樂。諸<a class="t" id="t0342b23"></a>比丘！又彼天樹，有何因緣，名波利夜怛邏<a class="t" id="t0342b24"></a>拘毘陀羅？諸比丘！彼波利夜怛邏拘毘陀羅<a class="t" id="t0342b25"></a>樹下，有天子住，名曰末多，日夜常以彼天<a class="t" id="t0342b26"></a>種種五欲功德，具足和合遊戱受樂。是故<a class="t" id="t0342b27"></a>諸天，遂稱彼樹，以為波利夜怛邏拘毘陀<a class="t" id="t0342b28"></a>羅。復次，諸比丘！三十三天，縱有急疾，未曾<a class="t" id="t0342b29"></a>肯捨般荼甘婆石，必設供養尊重恭敬，然後<a class="t" id="t0342c01"></a>乃復隨意而去。所以者何？此石乃是如來昔<a class="t" id="t0342c02"></a>日所住之處。是故諸天，以為支提，一切世<a class="t" id="t0342c03"></a>間，天人魔梵、沙門婆羅門等，應供養故。諸<a class="t" id="t0342c04"></a>比丘！有三十三天，唯得眼見波婁沙迦園，<a class="t" id="t0342c05"></a>身不能入，身不入故，不得彼處五欲功德受<a class="t" id="t0342c06"></a>具足樂。何以故？彼業勝故，以其前世善根<a class="t" id="t0342c07"></a>微劣，不能得入。有三十三天、得見波婁沙<a class="t" id="t0342c08"></a>迦園，身亦能入，既得入已，具得彼處種種<a class="t" id="t0342c09"></a>五欲和合功德而受快樂。何以故？以其善根<a class="t" id="t0342c10"></a>增上勝故。諸比丘！有三十三天，眼不得見<a class="t" id="t0342c11"></a>雜色車園，身亦不入，亦不得以彼園五欲和<a class="t" id="t0342c12"></a>合功德而受快樂。何以故？以其善根有別異<a class="t" id="t0342c13"></a>故。有三十三天，眼雖得見雜色車園，身不<a class="t" id="t0342c14"></a>得入，亦不得以彼園五欲和合功德而受快<a class="t" id="t0342c15"></a>樂。何以故？以其善根有優劣故。有三十三<a class="t" id="t0342c16"></a>天，眼既得見雜色車園，身亦得入，既得入已<a class="t" id="t0342c17"></a>具足得彼種種五欲，同體和合而受快樂。何<a class="t" id="t0342c18"></a>以故？以其善根增上勝故。諸比丘！凡是一<a class="t" id="t0342c19"></a>切三十三天，無不悉見雜亂之園，亦皆得入；<a class="t" id="t0342c20"></a>既得入已，悉亦同得彼園苑中種種五欲和<a class="t" id="t0342c21"></a>合功德具足同體而受快樂。何以故？修業等<a class="t" id="t0342c22"></a>故。彼中無有別異善根故。</p><a class="t" id="t0342c23"></a>
<p><a class="t-linehead" id="t-linehead0342c23"></a>「諸比丘！有三十三天，身不得見歡喜之園，<a class="t" id="t0342c24"></a>亦不得入，不得入故，不得彼中種種五欲和<a class="t" id="t0342c25"></a>合功德同體具足而受快樂。何以故？彼處果<a class="t" id="t0342c26"></a>勝，前世造業，有別異故。有三十三天，見歡喜<a class="t" id="t0342c27"></a>園，而不<span class="corr" title="[能&gt;得] cf.【麗】">得</span>入，亦不能得歡喜園中種種五欲<a class="t" id="t0342c28"></a>和合功德同體具足而受快樂。何以故？以彼<a class="t" id="t0342c29"></a>諸天業別異故。有三十三天，見歡喜園，身<a class="t" id="t0343a01"></a>亦得入，既得入已，具足得彼種種五欲和合<a class="t" id="t0343a02"></a>功德同體快樂，並皆受之。何以故？彼天往<a class="t" id="t0343a03"></a>昔所修善業，無別異故。</p><a class="t" id="t0343a04"></a>
<p><a class="t-linehead" id="t-linehead0343a04"></a>「諸比丘！其善法堂，三十三天聚會之處，有<a class="t" id="t0343a05"></a>二岐道；帝釋天王宮殿住處，亦二岐道；諸小<a class="t" id="t0343a06"></a>天王并餘<span class="corr" title="[宮&gt;官] cf.【麗】">官</span>屬三十二天宮殿之處，亦二<a class="t" id="t0343a07"></a>岐道；伊羅婆那大龍象王宮殿處所，亦二岐<a class="t" id="t0343a08"></a>道；波婁沙迦園，亦二岐道；雜色車園、雜<a class="t" id="t0343a09"></a>亂園、歡喜園，歡喜池等一一處所，各有二<a class="t" id="t0343a10"></a>道；波利夜怛邏拘毘陀羅樹下，亦二岐道。<a class="t" id="t0343a11"></a>諸比丘！帝釋天王，若欲往詣波婁沙迦園、<a class="t" id="t0343a12"></a>雜色車園、歡喜園等，澡浴遊戲受歡樂時，爾<a class="t" id="t0343a13"></a>時即念伊羅婆那大龍象王。時，伊羅婆那大<a class="t" id="t0343a14"></a>龍象王，亦生是念：『帝釋天王，心念於我。』如<a class="t" id="t0343a15"></a>是知已，從其宮出，即自化作三十三頭，其<a class="t" id="t0343a16"></a>一一頭具有六牙，一一牙上化作七池，一<a class="t" id="t0343a17"></a>一池中各有七花，一一花上各七玉女，一一<a class="t" id="t0343a18"></a>玉女，各復自有七女為侍。</p><a class="t" id="t0343a19"></a>
<p><a class="t-linehead" id="t-linehead0343a19"></a>「爾時，伊羅婆那大龍象王，作如是等諸神變<a class="t" id="t0343a20"></a>已，即時往詣帝釋王所，到已在前儼然而住。<a class="t" id="t0343a21"></a>爾時，帝釋天王，復更心念三十二天諸小王<a class="t" id="t0343a22"></a>等，并三十二諸小天眾。時，彼小王及諸天<a class="t" id="t0343a23"></a>眾，亦生是心：『帝釋天王，今念我等。』如是知<a class="t" id="t0343a24"></a>已，各以種種眾妙瓔珞莊嚴其身，各乘車乘，<a class="t" id="t0343a25"></a>俱共往詣天帝釋所，到已各各在前而住。時，<a class="t" id="t0343a26"></a>天帝釋見諸天已，亦自種種莊嚴其身，服眾<a class="t" id="t0343a27"></a>瓔珞。諸天大眾，前後左右，周匝圍遶，與諸<a class="t" id="t0343a28"></a>小王，共昇伊羅婆那龍象王上。帝釋天王<a class="t" id="t0343a29"></a>正當中央，坐其頭上。左右兩邊，各有十六<a class="t" id="t0343b01"></a>諸小天王，坐彼伊羅婆那龍象王化頭之上。<a class="t" id="t0343b02"></a>各各坐已，時天帝釋將諸天眾，向波婁沙<a class="t" id="t0343b03"></a>迦及雜色車、雜亂、歡喜等園，到已停住。其歡<a class="t" id="t0343b04"></a>喜等四園之中，各各皆有三種風輪，謂開、淨、<a class="t" id="t0343b05"></a>吹，略說如前，開、淨地及吹花等。諸比丘！<a class="t" id="t0343b06"></a>彼諸園中，吹花分散，遍布地上，深至于膝，<a class="t" id="t0343b07"></a>其花香氣處處普熏。時，天帝釋，與諸小天王<a class="t" id="t0343b08"></a>及三十二天眾，前後圍繞，入雜色車、歡喜<a class="t" id="t0343b09"></a>等園，嬉戲受樂，隨意遊行，或坐或臥。時，釋<a class="t" id="t0343b10"></a>天王，欲得瓔珞，即念毘守羯磨天子。時，彼<a class="t" id="t0343b11"></a>天子，即便化作眾寶瓔珞，奉上天王。若三<a class="t" id="t0343b12"></a>十三天諸眷屬等，須瓔珞者，毘守羯磨亦<a class="t" id="t0343b13"></a>皆化出而供給之。欲聞音聲及伎樂者，則有<a class="t" id="t0343b14"></a>諸鳥出種種聲，其聲和雅令天樂聞。諸天爾<a class="t" id="t0343b15"></a>時如是受樂，一日乃至七日，一月乃至三月<a class="t" id="t0343b16"></a>種種歡娛，澡浴嬉戲，行住坐臥，隨意東西。</p><a class="t" id="t0343b17"></a>
<p><a class="t-linehead" id="t-linehead0343b17"></a>「諸比丘！帝釋天王，有十天子常為守護。何<a class="t" id="t0343b18"></a>等為十？一名因陀羅迦、二名瞿波迦、三名<a class="t" id="t0343b19"></a>頻頭迦、四名頻頭婆迦、五名阿俱吒迦、六<a class="t" id="t0343b20"></a>名吒都多迦、七名時婆迦、八名胡盧祇那、九<a class="t" id="t0343b21"></a>名難茶迦、十名胡盧婆迦。諸比丘！帝釋<a class="t" id="t0343b22"></a>天王，有如是等十天子眾，恒隨左右，不曾<a class="t" id="t0343b23"></a>捨離，為守衛故。</p><a class="t" id="t0343b24"></a>
<p><a class="t-linehead" id="t-linehead0343b24"></a>「諸比丘！閻浮提地，為一切人故，有水生諸<a class="t" id="t0343b25"></a>花，最上精勝，極可樂者，所謂優鉢羅花、鉢<a class="t" id="t0343b26"></a>頭摩花、拘牟陀花、奔茶利迦花，此諸花等，<a class="t" id="t0343b27"></a>芬芳軟美；有陸生花，最極好者，所謂阿提目<a class="t" id="t0343b28"></a>多迦花、瞻波迦花、波吒羅花、蘇摩那花、婆<a class="t" id="t0343b29"></a>利師迦花、摩利迦花、摩頭揵地迦花、搔揵<a class="t" id="t0343c01"></a>地迦花、遊提迦花、殊低沙迦利迦花、陀奴<a class="t" id="t0343c02"></a>沙迦膩迦花等。</p>
<p><a class="t-linehead" id="t-linehead0343c02"></a>「諸比丘！瞿陀尼人，有水生<a class="t" id="t0343c03"></a>花，最極好者，所謂優鉢羅花、鉢頭摩花、拘<a class="t" id="t0343c04"></a>牟陀花、奔荼利迦花，香氣芬馥，處處普熏；<a class="t" id="t0343c05"></a>有陸生花，最極好者，所謂阿提目多迦花、<a class="t" id="t0343c06"></a>瞻波迦花、波吒羅花、蘇摩那花、婆利師迦<a class="t" id="t0343c07"></a>花、摩利迦花、摩頭揵地迦花、搔揵地迦花、<a class="t" id="t0343c08"></a>遊提迦花、殊低沙迦利迦花、陀奴沙迦膩迦<a class="t" id="t0343c09"></a>花等。</p><a class="t" id="t0343c10"></a>
<p><a class="t-linehead" id="t-linehead0343c10"></a>「諸比丘！弗婆提人，有水生花，最極好者，所<a class="t" id="t0343c11"></a>謂優鉢羅花、鉢頭摩花、拘牟陀花、奔茶利<a class="t" id="t0343c12"></a>迦花，色甚光鮮，香氣芬馥；有陸生花，最極<a class="t" id="t0343c13"></a>好者，所謂阿提目多迦花、瞻波迦花、波吒<a class="t" id="t0343c14"></a>羅花、蘇摩那花、婆利師迦花、摩利迦花、摩<a class="t" id="t0343c15"></a>頭揵地迦花、搔揵地迦花、遊提迦花、殊低<a class="t" id="t0343c16"></a>沙迦利迦花、陀奴沙迦膩迦花等。</p><a class="t" id="t0343c17"></a>
<p><a class="t-linehead" id="t-linehead0343c17"></a>「諸比丘！鬱單越人，有水生花，最極好者，所<a class="t" id="t0343c18"></a>謂優鉢羅花、鉢頭摩花、拘牟陀花、奔茶利<a class="t" id="t0343c19"></a>迦花，香氣柔軟，處處普熏；有陸生花，最極<a class="t" id="t0343c20"></a>好者，所謂阿提目多迦花、瞻波迦花、波吒<a class="t" id="t0343c21"></a>羅花、蘇摩那花、婆利師迦花、摩利迦花、摩<a class="t" id="t0343c22"></a>頭揵地迦花、搔揵地迦花、遊提迦花、殊低沙<a class="t" id="t0343c23"></a>迦利迦花、陀奴沙迦膩迦花等。</p><a class="t" id="t0343c24"></a>
<p><a class="t-linehead" id="t-linehead0343c24"></a>「諸比丘！一切諸龍及金翅鳥住處，各有水<a class="t" id="t0343c25"></a>生眾花，最極好者，所謂優鉢羅花、鉢頭摩<a class="t" id="t0343c26"></a>花、拘牟陀花、奔茶利迦花，香氣氛氳，柔<a class="t" id="t0343c27"></a>軟美妙；有陸生花，最極好者，所謂阿提目<a class="t" id="t0343c28"></a>多迦花、瞻波迦花、波吒羅花、蘇摩那花、婆<a class="t" id="t0343c29"></a>利師迦花、摩利迦花、摩頭揵地迦花、搔揵地<a class="t" id="t0344a01"></a>迦花、遊提迦花、殊低沙迦利迦花、羯迦羅<a class="t" id="t0344a02"></a>利迦花、摩訶羯迦羅利迦花等。</p><a class="t" id="t0344a03"></a>
<p><a class="t-linehead" id="t-linehead0344a03"></a>「諸比丘！阿修羅等，亦各具有水生諸花，最<a class="t" id="t0344a04"></a>極好者，所謂優鉢羅花、鉢頭摩花、拘牟陀<a class="t" id="t0344a05"></a>花、奔茶利迦花，香氣普熏，甚可愛樂；有陸<a class="t" id="t0344a06"></a>生花，最極好者，所謂阿提目多迦花、瞻波<a class="t" id="t0344a07"></a>迦花、波吒羅花、蘇摩那花、婆利師迦花、摩<a class="t" id="t0344a08"></a>利迦花、摩頭揵地迦花、搔揵地迦花、遊提<a class="t" id="t0344a09"></a>迦花、殊低沙迦利迦花、陀奴師迦花、羯迦羅<a class="t" id="t0344a10"></a>利迦花、摩訶羯迦羅利迦花、頻隣曇花、摩訶<a class="t" id="t0344a11"></a>頻隣曇花、曼陀羅梵花、摩訶曼陀羅梵花等。</p><a class="t" id="t0344a12"></a>
<p><a class="t-linehead" id="t-linehead0344a12"></a>「諸比丘！四天王天，所有諸天，有水生花，極<a class="t" id="t0344a13"></a>妙端正，可愛樂者，所謂優鉢羅花、鉢頭摩<a class="t" id="t0344a14"></a>花、拘牟陀花、奔茶利迦花，其氣甚香，質<a class="t" id="t0344a15"></a>極柔軟；有陸生花，最勝好者，所謂阿提目<a class="t" id="t0344a16"></a>多迦花、瞻波迦花、波吒羅花、蘇摩那花、婆利<a class="t" id="t0344a17"></a>師迦花、摩利迦花、摩頭揵地迦花、搔揵地迦<a class="t" id="t0344a18"></a>花、遊提迦花、殊低沙迦利迦花、陀奴沙迦花、<a class="t" id="t0344a19"></a>羯迦羅利迦花、摩訶羯迦羅利迦花、頻隣曇<a class="t" id="t0344a20"></a>花、摩訶頻隣曇花等。</p><a class="t" id="t0344a21"></a>
<p><a class="t-linehead" id="t-linehead0344a21"></a>「諸比丘！三十三天、有水生花，極妙端正，可<a class="t" id="t0344a22"></a>愛樂者，所謂優鉢羅花、鉢頭摩花、拘牟陀<a class="t" id="t0344a23"></a>花、奔茶利迦花等，其氣極香，形甚柔軟；<a class="t" id="t0344a24"></a>有陸生花，最勝好者，所謂阿提目多迦花、<a class="t" id="t0344a25"></a>瞻波迦花、波吒羅花、蘇摩那花、婆利師迦<a class="t" id="t0344a26"></a>花、摩利迦花、摩頭揵地迦花、搔揵地迦花、<a class="t" id="t0344a27"></a>遊提迦花、殊低沙迦利迦花、陀奴沙迦膩迦<a class="t" id="t0344a28"></a>花、羯迦羅利迦花、摩訶羯迦羅利迦花、頻隣<a class="t" id="t0344a29"></a>曇花、摩訶頻隣曇花、曼陀羅梵花、摩訶曼陀<a class="t" id="t0344b01"></a>羅梵花等。如三十三天所有諸花，夜摩天、兜<a class="t" id="t0344b02"></a>率陀天、化自樂天、他化自在天、魔身天等，<a class="t" id="t0344b03"></a>如是次第一一具有，更無別異。</p><a class="t" id="t0344b04"></a>
<p><a class="t-linehead" id="t-linehead0344b04"></a>「諸比丘！人間眾花有七種色。何等為七？所<a class="t" id="t0344b05"></a>謂火色火光、金色金光、青色青光、赤色赤<a class="t" id="t0344b06"></a>光、白色白光、黃色黃光、黑色黑光。譬如魔<a class="t" id="t0344b07"></a>梵常所現色，諸比丘！人間有此七種色花，諸<a class="t" id="t0344b08"></a>阿修羅亦復如是，有此七色。一切天眾亦復<a class="t" id="t0344b09"></a>有此七種光色，譬如魔梵常所現色。</p><a class="t" id="t0344b10"></a>
<p><a class="t-linehead" id="t-linehead0344b10"></a>「諸比丘！一切諸天有十種別法。何等為十？<a class="t" id="t0344b11"></a>諸比丘！一諸天行時，來去無邊；二諸天<a class="t" id="t0344b12"></a>行時，來去無礙；三諸天行時，無有遲疾；<a class="t" id="t0344b13"></a>四諸天行時，足無蹤跡；五諸天身力，無患<a class="t" id="t0344b14"></a>疲勞；六諸天之身有形無影；七一切諸天、<a class="t" id="t0344b15"></a>無大小便；八一切諸天、無有洟唾；九諸天<a class="t" id="t0344b16"></a>之身，清淨微妙，無皮肉筋脈脂血髓骨；十<a class="t" id="t0344b17"></a>諸天之身，欲現長短青黃赤白大小麤細，隨<a class="t" id="t0344b18"></a>意悉能，並皆美妙，端嚴殊絕，令人愛樂。一<a class="t" id="t0344b19"></a>切天身，有此十種不可思議。諸比丘！又諸<a class="t" id="t0344b20"></a>天身，充實洪滿，齒白方密，髮青齊整，柔軟<a class="t" id="t0344b21"></a>潤澤。身有光明，及有神力。騰虛飛逝，眼視<a class="t" id="t0344b22"></a>無瞬。瓔珞自然，衣無垢膩。</p><a class="t" id="t0344b23"></a>
<p><a class="t-linehead" id="t-linehead0344b23"></a>「諸比丘！閻浮提人，壽命百年，中有夭逝；瞿陀<a class="t" id="t0344b24"></a>尼人，壽命二百，亦有夭逝；弗婆提人，壽命<a class="t" id="t0344b25"></a>三百，亦有中夭；欝單越人，定壽千年，無有<a class="t" id="t0344b26"></a>夭殤；閻魔羅世諸眾生等，壽七萬二千歲，<a class="t" id="t0344b27"></a>亦有中夭；諸龍及金翅鳥等，壽命一劫，亦<a class="t" id="t0344b28"></a>有中夭；諸阿修羅，壽命千歲，同三十三天，<a class="t" id="t0344b29"></a>然亦中夭；四天王天壽五百歲，亦有中夭；三<a class="t" id="t0344c01"></a>十三天，壽一千歲；夜摩諸天，壽二千歲；兜<a class="t" id="t0344c02"></a>率陀天，壽四千歲；化樂諸天，壽八千歲；他<a class="t" id="t0344c03"></a>化自在天，壽萬六千歲；魔身天，壽三萬二<a class="t" id="t0344c04"></a>千歲；梵身天，壽命一劫；光憶念天，壽命二<a class="t" id="t0344c05"></a>劫；遍淨諸天，壽命四劫；廣果諸天，壽命八<a class="t" id="t0344c06"></a>劫；無想諸天，壽十六劫；不麤諸天，壽命千<a class="t" id="t0344c07"></a>劫；無惱諸天，壽二千劫；善見諸天，壽三千<a class="t" id="t0344c08"></a>劫；善現諸天，壽四千劫；色究竟天，壽五千<a class="t" id="t0344c09"></a>劫；虛空處天，壽十千劫；識處天，壽二萬一千<a class="t" id="t0344c10"></a>劫；無所有處天，壽四萬二千劫；非想非非想<a class="t" id="t0344c11"></a>處天，壽八萬四千劫。此等諸天，皆有中夭。</p><a class="t" id="t0344c12"></a>
<p><a class="t-linehead" id="t-linehead0344c12"></a>「諸比丘！閻浮提人，身長三肘半，衣長七肘，<a class="t" id="t0344c13"></a>闊三肘半；瞿陀尼人、弗婆提人，身量及衣，<a class="t" id="t0344c14"></a>與閻浮等；欝單越人，身長七肘，衣長十四<a class="t" id="t0344c15"></a>肘，上下七肘；阿修羅身，長一由旬，衣長二<a class="t" id="t0344c16"></a>由旬，闊一由旬，重半迦利沙<span class="t-note">（隋言半兩也）</span>；四天<a class="t" id="t0344c17"></a>王天，身長半由旬，衣長一由旬，闊半由旬，<a class="t" id="t0344c18"></a>重一迦利沙；三十三天，身長一由旬，衣長<a class="t" id="t0344c19"></a>二由旬，闊一由旬，重半迦利沙；夜摩天，身<a class="t" id="t0344c20"></a>長二由旬，衣長四由旬，闊二由旬，重一迦<a class="t" id="t0344c21"></a>利沙四分之一；兜率陀天，身長四由旬，衣<a class="t" id="t0344c22"></a>長八由旬，闊四由旬，重一迦利沙八分之<a class="t" id="t0344c23"></a>一；化樂天，身長八由旬，衣長十六由旬，闊<a class="t" id="t0344c24"></a>八由旬，重一迦利沙十六分之一；他化自在<a class="t" id="t0344c25"></a>天，身長十六由旬，衣長三十二由旬，闊十<a class="t" id="t0344c26"></a>六由旬，重一迦利沙三十二分之一；魔身諸<a class="t" id="t0344c27"></a>天，身長三十二由旬，衣長六十四由旬，闊<a class="t" id="t0344c28"></a>三十二由旬，重一迦利沙六十四分之一。自<a class="t" id="t0344c29"></a>此已上諸天，身量長短，與衣正等無差。</p><a class="t" id="t0345a01"></a>
<p><a class="t-linehead" id="t-linehead0345a01"></a>「諸比丘！閻浮提人，所有市易，或以錢寶，或<a class="t" id="t0345a02"></a>以穀帛，或以眾生；瞿陀尼人，所有市易，或<a class="t" id="t0345a03"></a>以牛羊，或摩尼寶；弗婆提人，所作市易，或<a class="t" id="t0345a04"></a>以財帛，或以五穀，或摩尼寶；欝單越人，無<a class="t" id="t0345a05"></a>復市易，所欲自然故。</p><a class="t" id="t0345a06"></a>
<p><a class="t-linehead" id="t-linehead0345a06"></a>「諸比丘！閻浮提人、瞿陀尼人、弗婆提人，悉<a class="t" id="t0345a07"></a>有男女婚嫁之法；欝單越人，無我我所，樹<a class="t" id="t0345a08"></a>枝若垂，男女便合，無復婚嫁。諸比丘！諸龍、<a class="t" id="t0345a09"></a>金翅鳥、阿修羅等，皆有婚嫁，男女法式，略如<a class="t" id="t0345a10"></a>人間；四天王天、三十三天、夜摩天、兜率陀<a class="t" id="t0345a11"></a>天、化樂天、他化自在天、魔身天等，皆有婚<a class="t" id="t0345a12"></a>娶，略說如前。從此已上所有諸天，不復婚嫁，<a class="t" id="t0345a13"></a>以無男女異故。諸比丘！閻浮提人，若行欲<a class="t" id="t0345a14"></a>時，二根相到，流出不淨；瞿陀尼人、弗婆提<a class="t" id="t0345a15"></a>人、欝單越人，並亦如是；一切諸龍、金翅鳥<a class="t" id="t0345a16"></a>等，若行欲時，亦二根相到，但出風氣，即得<a class="t" id="t0345a17"></a>暢適，無有不淨；諸阿修羅、四天王天、三十<a class="t" id="t0345a18"></a>三天，行欲之時，根到暢適，亦出風氣，猶如<a class="t" id="t0345a19"></a>諸龍及金翅鳥，無有差異；夜摩諸天，執手<a class="t" id="t0345a20"></a>成欲；兜率陀天，憶念成欲；化樂諸天，熟視<a class="t" id="t0345a21"></a>成欲；他化自在天，共語成欲；魔身諸天，相<a class="t" id="t0345a22"></a>看成欲，並得暢適，成其欲事。</p><a class="t" id="t0345a23"></a>
<p><a class="t-linehead" id="t-linehead0345a23"></a>「諸比丘！人間所有螢火之明，則復不如燈<a class="t" id="t0345a24"></a>焰光明；燈焰光明，又復不如炬火之明；炬<a class="t" id="t0345a25"></a>火之明，不如火聚；火聚之明，不如諸天星<a class="t" id="t0345a26"></a>宿光明；星宿之明，不如月宮殿明；月宮殿<a class="t" id="t0345a27"></a>明，又復不如日宮殿明；日宮殿明，光焰照<a class="t" id="t0345a28"></a>曜，猶尚不如四天王天牆壁宮殿、身瓔珞明；<a class="t" id="t0345a29"></a>四天王天所有光明，則又不如三十三天所<a class="t" id="t0345b01"></a>有光明；三十三天所有光明，則又不如夜摩<a class="t" id="t0345b02"></a>諸天牆壁宮殿、瓔珞光明；夜摩天中所有諸<a class="t" id="t0345b03"></a>光，則又不如兜率陀天所有光明；兜率陀天<a class="t" id="t0345b04"></a>所有諸光，則又不如化樂天光明；化樂天中<a class="t" id="t0345b05"></a>所有光明，則又不如他化自在諸天光明；他<a class="t" id="t0345b06"></a>化自在所有光明，則又不如魔身天光明；<a class="t" id="t0345b07"></a>魔身諸天牆壁宮殿、瓔珞光明，比於下天，最<a class="t" id="t0345b08"></a>勝最妙，殊特無過。諸比丘！雖然此魔身天<a class="t" id="t0345b09"></a>光，比梵身天光，轉更不及；彼梵身天，比光<a class="t" id="t0345b10"></a>憶念天則又不及；光憶念天，比遍淨天，<a class="t" id="t0345b11"></a>則又不及；遍淨諸天，比廣果天，則又不及。<a class="t" id="t0345b12"></a>如是略說，無惱熱天、善見天、善現天、阿迦<a class="t" id="t0345b13"></a>膩吒天等，唯除瓔珞，餘如上說，應如是知。</p><a class="t" id="t0345b14"></a>
<p><a class="t-linehead" id="t-linehead0345b14"></a>「諸比丘！若天世界，若魔若梵沙門婆羅門人<a class="t" id="t0345b15"></a>等，世間所有光明，欲比如來阿羅呵三藐三<a class="t" id="t0345b16"></a>佛陀光明，百千萬億恒河沙數，不可為比。<a class="t" id="t0345b17"></a>此如來光，最勝最妙，殊特第一。所以者何？<a class="t" id="t0345b18"></a>諸比丘！如來之身，戒行無量故，三摩提、般<a class="t" id="t0345b19"></a>若、解脫、解脫知見、神通及神通行、教化及<a class="t" id="t0345b20"></a>教化輪、說處及說處輪等，皆無量故。諸比<a class="t" id="t0345b21"></a>丘！如來如是無量功德，一切諸法皆悉具<a class="t" id="t0345b22"></a>足，以是義故，如來光明最勝無上，當如是<a class="t" id="t0345b23"></a>持。</p><a class="t" id="t0345b24"></a>
<p><a class="t-linehead" id="t-linehead0345b24"></a>「諸比丘！一切眾生，有四種食，以資諸大，得<a class="t" id="t0345b25"></a>自住持、得成諸有、得相攝受。何等為四？一者<a class="t" id="t0345b26"></a>麤段及微細食、二者觸食、三意思食、四<a class="t" id="t0345b27"></a>者識食。何<span class="corr" title="[者&gt;等] cf.【麗】">等</span>眾生應食麤段及微細食？諸<a class="t" id="t0345b28"></a>比丘！閻浮提人，飯食<span class="gaiji">麨<!--gaiji,,1[麩-夫＋少],2&#x9EA8;,3--></span>豆及魚肉等，此等<a class="t" id="t0345b29"></a>名為麤段之食；覆蓋按摩，澡浴揩拭，脂膏<a class="t" id="t0345c01"></a>塗摩，此等名為微細之食。瞿陀尼人、弗婆<a class="t" id="t0345c02"></a>提人，麤段微細，與閻浮提略皆齊等。欝單<a class="t" id="t0345c03"></a>越人，身不耕種，自然而有成熟粳米，為麤<a class="t" id="t0345c04"></a>段食；覆蓋澡浴，及按摩等，為微細食。諸比<a class="t" id="t0345c05"></a>丘！一切諸龍、金翅鳥等，以諸魚鼈黿鼉、蝦蟇<a class="t" id="t0345c06"></a>虬螭、虵獺金毗羅等，為麤段食；覆蓋澡浴<a class="t" id="t0345c07"></a>等，為微細食。諸阿修羅，以天須陀妙好之<a class="t" id="t0345c08"></a>味，以為麤段；諸覆蓋等，以為微細。四天<a class="t" id="t0345c09"></a>王天并諸天眾，皆用彼天須陀之味，以為<a class="t" id="t0345c10"></a>麤段；諸覆蓋等，以為微細。三十三天，還以<a class="t" id="t0345c11"></a>彼天須陀之味，以為麤段；諸覆蓋等，以為<a class="t" id="t0345c12"></a>微細。如三十三天，乃至夜摩天、兜率陀天、<a class="t" id="t0345c13"></a>化樂天、他化自在天等，並用彼天須陀之味，<a class="t" id="t0345c14"></a>以為麤段；諸覆蓋等，以為微細。自此以<a class="t" id="t0345c15"></a>上，所有諸天，並以禪悅法喜為食、三摩提<a class="t" id="t0345c16"></a>為食、三摩跋提為食，無復麤段及微細食。</p><a class="t" id="t0345c17"></a>
<p><a class="t-linehead" id="t-linehead0345c17"></a>「諸比丘！何等眾生，以觸為食？諸比丘！一切<a class="t" id="t0345c18"></a>眾生，受卵生者，所謂鵝鴈鴻鶴、鷄鴨孔雀、鸚<a class="t" id="t0345c19"></a>鵡鸜鵒、鳩鴿<span class="gaiji">燕<!--gaiji,燕,1[燕＊鳥],2&#x4D0F;,3--></span>雀、雉鵲烏等，及餘種種雜類<a class="t" id="t0345c20"></a>眾生，從卵生者，以彼從卵而得身故，一切<a class="t" id="t0345c21"></a>皆以觸為其食。何等眾生，以思為食？若有<a class="t" id="t0345c22"></a>眾生，以意思惟，資潤諸根，增長身命，所謂<a class="t" id="t0345c23"></a>魚鼈龜虵、蝦蟇伽羅瞿陀等，及餘眾生，以意<a class="t" id="t0345c24"></a>思惟，潤益諸根，增長壽命者，此等皆用思<a class="t" id="t0345c25"></a>為其食。何等眾生，以識為食？所謂地獄眾<a class="t" id="t0345c26"></a>生，及無邊識處天等，此諸眾生，皆用識持<a class="t" id="t0345c27"></a>以為其食。諸比丘！此四種食，為諸眾生，住<a class="t" id="t0345c28"></a>持諸大，攝受生分。」此中有優陀那偈：</p><a class="t" id="t0345c29"></a><blockquote class="gatha">
<p>花色與諸法，　　壽命衣第五，<a class="t" id="t0346a01"></a><br>
市易及嫁娶，　　根光食為十。</p>
</blockquote><a class="t" id="t0346a02"></a>
<p><a class="t-linehead" id="t-linehead0346a02"></a>「諸比丘！世間眾生皆悉共有三種惡行。何等<a class="t" id="t0346a03"></a>為三？所謂身惡行、口惡行、意惡行。比丘！<a class="t" id="t0346a04"></a>有諸眾生，作身惡行、作口惡行、作意惡行，以<a class="t" id="t0346a05"></a>是因緣，身壞命終，墮於惡趣，生地獄中。彼<a class="t" id="t0346a06"></a>於此處，最後識滅，地獄之識，初相續生。彼<a class="t" id="t0346a07"></a>識共生，即有名色，緣名色故，即有六入。</p><a class="t" id="t0346a08"></a>
<p><a class="t-linehead" id="t-linehead0346a08"></a>「諸比丘！復有眾生，作身惡行、作口惡行、作意<a class="t" id="t0346a09"></a>惡行，以是因緣，身壞命終，墮於惡趣，生畜<a class="t" id="t0346a10"></a>生中。彼於此處，最後識滅，畜生之識，初相<a class="t" id="t0346a11"></a>續生。當於彼識共生之時，即有名色，緣名<a class="t" id="t0346a12"></a>色故，即有六入。諸比丘！復有眾生，作身惡<a class="t" id="t0346a13"></a>行、作口惡行、作意惡行，以是因緣，身壞命終，<a class="t" id="t0346a14"></a>墮於惡趣，生閻摩世。彼於此處，最後識滅，<a class="t" id="t0346a15"></a>閻摩世識，初相續生。當於彼識初生之時，<a class="t" id="t0346a16"></a>即共名色一時俱生，緣名色故即有六入。諸<a class="t" id="t0346a17"></a>比丘！此等名為三種惡行，應當遠離。</p><a class="t" id="t0346a18"></a>
<p><a class="t-linehead" id="t-linehead0346a18"></a>「諸比丘！世間復有三種善行。何等為三？所<a class="t" id="t0346a19"></a>謂身善行、口善行、意善行。諸比丘！或有眾生，<a class="t" id="t0346a20"></a>身作善行、口作善行、意作善行，以是因緣，身<a class="t" id="t0346a21"></a>壞命終，生於人道。彼於此處，最後識滅，人<a class="t" id="t0346a22"></a>道之識，初相續生。彼識生時，即共名色一<a class="t" id="t0346a23"></a>時同生，緣名色故，即有六入。</p><a class="t" id="t0346a24"></a>
<p><a class="t-linehead" id="t-linehead0346a24"></a>「諸比丘！復有眾生，身作善行、口作善行、意作<a class="t" id="t0346a25"></a>善行，以是因緣，身壞命終，生於天上。此處<a class="t" id="t0346a26"></a>識滅，彼天上識，初相續生。彼識生時，即共<a class="t" id="t0346a27"></a>名色一時俱生，有名色故，即生六入。諸比丘！<a class="t" id="t0346a28"></a>彼於天中，或在天子、或在天女、或於坐處、<a class="t" id="t0346a29"></a>或兩膝內、或兩股間，忽然而生，初出生時，即<a class="t" id="t0346b01"></a>如人間十二歲兒。若是天男，即在天子坐處<a class="t" id="t0346b02"></a>膝邊，隨一處生。若是天女，即在天女兩股內<a class="t" id="t0346b03"></a>生。既出生已，彼天即稱是我兒女。如是應<a class="t" id="t0346b04"></a>知。</p>
<p><a class="t-linehead" id="t-linehead0346b04"></a>「諸比丘！修善生天，有如是法，所謂天子<a class="t" id="t0346b05"></a>天女等，初生之時，以自業因所熏習故，得<a class="t" id="t0346b06"></a>三種念：一者自知從某處死，二者自知今此<a class="t" id="t0346b07"></a>處生，三知彼生是此業果、是此福報。又作是<a class="t" id="t0346b08"></a>念：『以我彼處身命壞已來生此間，緣我有是<a class="t" id="t0346b09"></a>三種業果，三業果熟，得來生此。何者為三？<a class="t" id="t0346b10"></a>所謂身善行、口善行、意善行。此等三業，果報<a class="t" id="t0346b11"></a>熟故，身壞命終，來生此處。』復作是念：『願我<a class="t" id="t0346b12"></a>若於此處死已，當生人間。我於人間，既受<a class="t" id="t0346b13"></a>生已，還修身口意等善行。以身口意修善行<a class="t" id="t0346b14"></a>故，身壞已後，還來此生。』作是念已，次便思<a class="t" id="t0346b15"></a>食。念欲食時，即於其前，有眾寶器，自然盛<a class="t" id="t0346b16"></a>滿天須陀味，種種異色。諸天子中，有勝業<a class="t" id="t0346b17"></a>者，其須陀味，色最白淨；若彼天子，果報中<a class="t" id="t0346b18"></a>者，其須陀味，色則稍赤；若彼天子，福德下<a class="t" id="t0346b19"></a>者，其須陀味，色則稍黑。時，彼天子，以手把<a class="t" id="t0346b20"></a>取天須陀味，內其口中，此須陀味，既入口<a class="t" id="t0346b21"></a>已，即自漸漸消融變化。譬如酥及生酥擲置<a class="t" id="t0346b22"></a>火中，即自消融無復形影。如是如是，天須<a class="t" id="t0346b23"></a>陀味，置於口中，自然消化，亦復如是。食此<a class="t" id="t0346b24"></a>味已，若有渴時，即於其前，有天寶器，盛滿<a class="t" id="t0346b25"></a>天酒。福上中下，白赤黑色，略說如前。入其<a class="t" id="t0346b26"></a>口中，消融亦爾。時，彼天子，食飲既訖，身遂<a class="t" id="t0346b27"></a>長大，麤細高下，與彼舊生天子天女等無有<a class="t" id="t0346b28"></a>異。</p><a class="t" id="t0346b29"></a>
<p><a class="t-linehead" id="t-linehead0346b29"></a>「諸比丘！此諸天子天女等，身既充足，各隨<a class="t" id="t0346c01"></a>其意，有所趣向，或詣池水，入彼池中，澡浴<a class="t" id="t0346c02"></a>清淨，歡喜受樂。既出池已，復詣香樹，彼<a class="t" id="t0346c03"></a>香樹枝，自然低屈，從枝中出種種妙香，流<a class="t" id="t0346c04"></a>入其手，諸天子等，取以塗身。塗身訖已，復<a class="t" id="t0346c05"></a>詣衣樹，爾時衣樹，亦為低枝，於其枝間，又<a class="t" id="t0346c06"></a>出種種微妙好衣，垂至其手，取而著之。著<a class="t" id="t0346c07"></a>衣既訖，詣瓔珞樹，低垂入手，亦復如前，上<a class="t" id="t0346c08"></a>下縈繫，莊嚴身已。復詣鬘樹，其樹低垂，流<a class="t" id="t0346c09"></a>出種種上妙花鬘，其天取之，嚴飾頭已。復<a class="t" id="t0346c10"></a>詣器樹，樹出種種眾寶雜器，隨意入手，將<a class="t" id="t0346c11"></a>詣果林，盛種種果或便噉食，或取汁飲。<a class="t" id="t0346c12"></a>如是復詣諸音樂樹，樹亦低垂，自然化出種<a class="t" id="t0346c13"></a>種樂器，隨意取之，或彈或擊、或歌或舞，音<a class="t" id="t0346c14"></a>聲微妙，令人樂聞。於是復詣諸林苑中，既入<a class="t" id="t0346c15"></a>苑已，即見無量百數、無量千數、無量無邊百<a class="t" id="t0346c16"></a>千億數諸天玉女。此諸天等，未見女時，所<a class="t" id="t0346c17"></a>有知見前世業報，謂：『我從某處來生此間，我<a class="t" id="t0346c18"></a>身今受如是報果。』以業熟故，當於是時，了了<a class="t" id="t0346c19"></a>分明，憶宿世事，如視掌中。由見天女迷諸<a class="t" id="t0346c20"></a>色故，正念覺智此心即滅。既失如是前生念<a class="t" id="t0346c21"></a>已，著現在欲，口唯唱言：『此等皆是天玉女<a class="t" id="t0346c22"></a>耶！天玉女耶！』此則名為欲愛所縛。諸比丘！此<a class="t" id="t0346c23"></a>等名為三種善行，應當修習。</p>
<p><a class="t-linehead" id="t-linehead0346c23"></a>「諸比丘！一一<a class="t" id="t0346c24"></a>月中，有六烏晡沙他<span class="t-note">（隋言增<span class="corr" title="[上&gt;長] cf.【麗】">長</span>，謂受持齋法增<span class="corr" title="[上&gt;長] cf.【麗】">長</span>善根）</span>，白月半<a class="t" id="t0346c25"></a>分有十五日，黑月半分亦十五日，白黑二月<a class="t" id="t0346c26"></a>各有三齋。何者白月半分三受齋日？所謂<a class="t" id="t0346c27"></a>月八日、十四日、十五日；黑月亦有三受齋日，<a class="t" id="t0346c28"></a>如白月數。何故白黑二月各於三日受持齋<a class="t" id="t0346c29"></a>戒？諸比丘！白黑二月，各有八日，當於是日，<a class="t" id="t0347a01"></a>四天大王，集其眷屬，普告之言：『汝等各往<a class="t" id="t0347a02"></a>遍觀四方，於世間中，頗亦有人修行孝順供<a class="t" id="t0347a03"></a>養父母，恭敬沙門婆羅門不？於諸尊長崇重<a class="t" id="t0347a04"></a>以不？修行布施受禁戒不？守攝八關持六齋<a class="t" id="t0347a05"></a>不？』時，四天王如是勅已，彼諸使者，奉天王<a class="t" id="t0347a06"></a>命，即下遍觀一切人世，誰修孝行供養父<a class="t" id="t0347a07"></a>母？何族姓子恭敬沙門及婆羅門？復有誰家<a class="t" id="t0347a08"></a>男子女人，敬事尊長，敦崇禮讓？誰行布施？<a class="t" id="t0347a09"></a>誰受六齋？誰持八禁？誰守戒行？爾時使者，<a class="t" id="t0347a10"></a>次第遍歷觀察世間，若見人中少能孝順供<a class="t" id="t0347a11"></a>養父母，少能承事尊重沙門，少能祇敬耆舊<a class="t" id="t0347a12"></a>有德諸婆羅門，於諸長老少能崇敬，布施微<a class="t" id="t0347a13"></a>薄，受齋稀踈，護戒不全，禁守多缺，是時天<a class="t" id="t0347a14"></a>使，具足見已，即日還詣四天王所，啟言：『大<a class="t" id="t0347a15"></a>王當知，世間一切人眾，無多孝養奉事父母，<a class="t" id="t0347a16"></a>亦復無多恭敬沙門及婆羅門，無多敬重耆<a class="t" id="t0347a17"></a>舊有德師傅尊長，亦無多人修行布施受<a class="t" id="t0347a18"></a>持六齋，亦無多人奉行禁戒守護八關。』爾時，<a class="t" id="t0347a19"></a>四大天王，聞諸天使如是語已，心意慘然甚<a class="t" id="t0347a20"></a>不歡悅，報使者言：『世間諸人若實爾者，甚<a class="t" id="t0347a21"></a>為不善。所以者何？人間壽命，極成短促，少<a class="t" id="t0347a22"></a>時在世，宜修諸善，轉至後世便得安樂。云<a class="t" id="t0347a23"></a>何今者彼諸人等，無有多行孝養父母，乃至<a class="t" id="t0347a24"></a>不能修持六齋受行八禁守攝身口？此大損<a class="t" id="t0347a25"></a>減我諸天眾，轉更增加阿修羅種。』</p>
<p><a class="t-linehead" id="t-linehead0347a25"></a>「諸比丘！<a class="t" id="t0347a26"></a>若世間人多行孝順供養父母，尊重沙門及<a class="t" id="t0347a27"></a>婆羅門，敬事耆舊，敦修禮讓，好行布施，樂<a class="t" id="t0347a28"></a>受六齋，勤崇福業，恒守八禁，如是修行相<a class="t" id="t0347a29"></a>續不絕。<a class="t" id="t0347b01"></a>爾時天使，巡察見已，白四王言：『大王當知，<a class="t" id="t0347b02"></a>世間眾人，多有孝順供養父母，多有恭敬沙<a class="t" id="t0347b03"></a>門婆羅門及諸尊長，樂行布施，勤修齋戒。』爾<a class="t" id="t0347b04"></a>時，四大天王，從諸天使聞此語已，心大歡喜<a class="t" id="t0347b05"></a>踊躍無量，作如是言：『甚善甚善！諸世間人，<a class="t" id="t0347b06"></a>能如是修極大賢善。何以故？彼諸人等，壽<a class="t" id="t0347b07"></a>命短少，不久便當移至他世。今者乃能於彼<a class="t" id="t0347b08"></a>人間孝養父母，奉事沙門及婆羅門，尊敬耆<a class="t" id="t0347b09"></a>舊，修行禮讓，多樂布施，持戒守齋，如是便當<a class="t" id="t0347b10"></a>增長諸天無量眷屬，損減修羅所有種類。』</p><a class="t" id="t0347b11"></a>
<p><a class="t-linehead" id="t-linehead0347b11"></a>「諸比丘！何故黑白二月各十四日，是烏晡沙<a class="t" id="t0347b12"></a>他？諸比丘！此黑白二月十四日時，四大天<a class="t" id="t0347b13"></a>王，亦各如前召其太子，使下世間觀察善<a class="t" id="t0347b14"></a>惡，善少則愁，善多則喜，具足皆如天使所<a class="t" id="t0347b15"></a>說，唯以太子自下為異。</p><a class="t" id="t0347b16"></a>
<p><a class="t-linehead" id="t-linehead0347b16"></a>「諸比丘！黑白二月各十五日，何故復是烏晡<a class="t" id="t0347b17"></a>沙他？諸比丘！今日四大天王，自下世間，<a class="t" id="t0347b18"></a>躬察善惡，知多少已，即時自往詣善法堂諸<a class="t" id="t0347b19"></a>天聚集議論之處，在其堂前，面向帝釋，具<a class="t" id="t0347b20"></a>說人間善惡多少違順之事。爾時帝釋，若聞<a class="t" id="t0347b21"></a>人間修福者少，便復慘然悵怏不樂，云何如<a class="t" id="t0347b22"></a>是？天眾減少，阿修羅眾轉更增多。若聞人<a class="t" id="t0347b23"></a>間如法者多，心則歡喜踊躍無量，作如是<a class="t" id="t0347b24"></a>言：『我諸天眾漸當增長，阿修羅眾漸當損耗。』<a class="t" id="t0347b25"></a>諸比丘！由此六日諸天下觀人間善惡，應修<a class="t" id="t0347b26"></a>齋戒，故名此日為烏晡沙他。</p><a class="t" id="t0347b27"></a>
<p class="endsutta"><span class="t-juanname">起世經卷第七</span></p>　<a class="t" id="t0347c01"></a><a class="t" id="t0347c02"></a>
<p class="suttainfo"><span class="t-juanname">起世經卷第八</span><br><a class="t" id="t0347c03"></a><a class="t" id="t0347c04"></a>
<span class="t-byline">隋天竺三藏闍那崛多等譯</span></p><a class="t" id="t0347c05"></a><h2>三十三天品第八之三</h2><a class="t" id="t0347c06"></a>
<p><a class="t-linehead" id="t-linehead0347c06"></a>「諸比丘！若復有時，諸外道等，或波利婆羅闍<a class="t" id="t0347c07"></a>迦，或更餘者，來詣汝所，問汝等言：『是諸長<a class="t" id="t0347c08"></a>老，何因何緣，有一色人，為諸非人之所恐<a class="t" id="t0347c09"></a>怖？有一色人，不為非人之所恐怖？』彼諸外<a class="t" id="t0347c10"></a>道，若作是問，汝等應當如是報言：『諸長老<a class="t" id="t0347c11"></a>等，此有因緣。何以故？於世間中，有一色人，<a class="t" id="t0347c12"></a>習行非法，內有邪見及顛倒見，彼等專行十<a class="t" id="t0347c13"></a>不善法、說不善法、念不善法，邪見顛倒，以<a class="t" id="t0347c14"></a>作如是十不善故，護生諸神，漸漸捨離如是<a class="t" id="t0347c15"></a>等人，若百若千，唯留一神，惣守護之。如<a class="t" id="t0347c16"></a>牛群羊群，或百或千，其傍唯置一人守視。<a class="t" id="t0347c17"></a>此亦如是，以護神少故，恒為非人之所恐<a class="t" id="t0347c18"></a>怖。有一色人，習行正法，不行邪見，不顛倒<a class="t" id="t0347c19"></a>見，彼人既行如是十善，正見正語，修善業故，<a class="t" id="t0347c20"></a>是一一人，皆有無量，若百若千，諸神守<a class="t" id="t0347c21"></a>視，以是因緣，此人不被非人恐怖。譬如國<a class="t" id="t0347c22"></a>王、若王大臣，隨一一人，則有百千護生諸<a class="t" id="t0347c23"></a>神之所守護。』</p>
<p><a class="t-linehead" id="t-linehead0347c23"></a>「諸比丘！人間若有如是姓字，<a class="t" id="t0347c24"></a>非人之中亦有如是一切姓字。諸比丘！人<a class="t" id="t0347c25"></a>間所有山林川澤、國邑城隍、村塢聚落居住之<a class="t" id="t0347c26"></a>處，於非人中，亦有如是山林城邑舍宅之<a class="t" id="t0347c27"></a>名。諸王大臣，坐起處所，諸比丘！一切街<a class="t" id="t0347c28"></a>衢，四交道中，屈曲巷陌，屠膾之坊，及諸巖<a class="t" id="t0347c29"></a>窟，並無空虛，皆有眾神，及諸非人之所依<a class="t" id="t0348a01"></a>止；又棄死尸林塚間丘壑，一切惡獸所行<a class="t" id="t0348a02"></a>之道，悉有非人在中居住；一切林樹，高至<a class="t" id="t0348a03"></a>一尋，圍滿一尺，即有神祇，在上依住，以為<a class="t" id="t0348a04"></a>舍宅。</p>
<p><a class="t-linehead" id="t-linehead0348a04"></a>「諸比丘！一切世間男子女人，從生已後，<a class="t" id="t0348a05"></a>即有諸神，常隨逐行，不曾捨離，唯習行諸<a class="t" id="t0348a06"></a>惡，及命欲終時，方乃捨去，如前所說。</p>
<p><a class="t-linehead" id="t-linehead0348a06"></a>「諸比<a class="t" id="t0348a07"></a>丘！閻浮提洲，有五種事，勝瞿陀尼。何等為<a class="t" id="t0348a08"></a>五？一者勇健、二者正念、三者佛出世處、四<a class="t" id="t0348a09"></a>者是修業地、五者行梵行處。瞿陀尼洲，有<a class="t" id="t0348a10"></a>三種事，勝閻浮提。何等為三？一者饒牛、二<a class="t" id="t0348a11"></a>者饒羊、三者饒摩尼寶。閻浮提有五種事，<a class="t" id="t0348a12"></a>勝弗婆提，略說如前。弗婆提洲，有三種事，<a class="t" id="t0348a13"></a>勝閻浮提。何等為三？一者洲最寬大、二者<a class="t" id="t0348a14"></a>普含諸渚、三者洲甚勝妙。閻浮提洲，有五<a class="t" id="t0348a15"></a>種事，勝欝單越，如上所說。欝單越洲，有三<a class="t" id="t0348a16"></a>種事，勝閻浮提。何等為三？一者彼人無我<a class="t" id="t0348a17"></a>我所、二者壽命最長、三者彼人有勝上行。<a class="t" id="t0348a18"></a>閻浮提洲，有五種事，勝閻摩世，亦如上<a class="t" id="t0348a19"></a>說。閻摩世中，有三種事，勝閻浮提。何等為<a class="t" id="t0348a20"></a>三？一者壽命長、二者身形大、三者有自然<a class="t" id="t0348a21"></a>衣食。閻浮提人，有五種事，勝一切龍、金翅<a class="t" id="t0348a22"></a>鳥等，如前所說。諸龍及金翅鳥，有三種事，<a class="t" id="t0348a23"></a>勝閻浮提。何等為三？一者壽命長、二者身<a class="t" id="t0348a24"></a>形大、三者宮殿寬博。閻浮提中，有五種事，<a class="t" id="t0348a25"></a>勝阿修羅，如前所說。阿修羅中，有三種事，<a class="t" id="t0348a26"></a>勝閻浮提。何等為三？一者壽命長、二者形<a class="t" id="t0348a27"></a>色勝、三者受樂多，如是三事，最為殊勝。</p><a class="t" id="t0348a28"></a>
<p><a class="t-linehead" id="t-linehead0348a28"></a>「諸比丘！四天王天，有三事勝：一者宮殿高、<a class="t" id="t0348a29"></a>二者宮殿妙、三者宮殿有勝光明。三十三<a class="t" id="t0348b01"></a>天、有三事勝。何等為三？一者長壽、二者色<a class="t" id="t0348b02"></a>勝、三者多樂。如是夜摩天、兜率陀天、化樂<a class="t" id="t0348b03"></a>天、他化自在天、魔身天等，應知皆有三種<a class="t" id="t0348b04"></a>勝事，如三十三天勝閻浮提中所說。閻浮<a class="t" id="t0348b05"></a>提洲，有五種事，勝諸天龍，如上所說。汝等<a class="t" id="t0348b06"></a>應知。</p><a class="t" id="t0348b07"></a>
<p><a class="t-linehead" id="t-linehead0348b07"></a>「諸比丘！於三界中，有三十八種眾生種類。<a class="t" id="t0348b08"></a>何等名為三十八種？諸比丘！欲界中有十二<a class="t" id="t0348b09"></a>種，色界中有二十二種，無色界中復有四<a class="t" id="t0348b10"></a>種。諸比丘！何者欲界十二種類？謂地獄、畜<a class="t" id="t0348b11"></a>生、餓鬼、人、阿修羅、四天王天、三十三天、<a class="t" id="t0348b12"></a>夜摩天、兜率陀天、化樂天、他化自在天、魔<a class="t" id="t0348b13"></a>身天等，此名十二。何者色界二十二種？謂<a class="t" id="t0348b14"></a>梵身天、梵輔天、梵眾天、大梵天、光天、少<a class="t" id="t0348b15"></a>光天、無量光天、光音天、淨天、少淨天、無<a class="t" id="t0348b16"></a>量淨天、遍淨天、廣天、少廣天、無量廣天、<a class="t" id="t0348b17"></a>廣果天、無想天、無煩天、無惱天、善見天、善<a class="t" id="t0348b18"></a>現天、阿迦膩吒天等，此等名為二十二種。<a class="t" id="t0348b19"></a>無色界中，有四種者，謂空無邊天、識無邊<a class="t" id="t0348b20"></a>天、無所有天、非想非非想天，此名四種。</p><a class="t" id="t0348b21"></a>
<p><a class="t-linehead" id="t-linehead0348b21"></a>「諸比丘！於世間中有四種雲，謂白雲、黑雲、赤<a class="t" id="t0348b22"></a>雲、黃雲。諸比丘！此四雲中，若白色者，多有<a class="t" id="t0348b23"></a>地界；若黑色者，多有水界；若赤色者，多有<a class="t" id="t0348b24"></a>火界；若黃色者，多有風界；汝等應當如是<a class="t" id="t0348b25"></a>識知。</p>
<p><a class="t-linehead" id="t-linehead0348b25"></a>「諸比丘！世間復有四種大神。何等為<a class="t" id="t0348b26"></a>四？所謂地大大神、水大大神、火大大神、風<a class="t" id="t0348b27"></a>大大神。諸比丘！曾於一時，地大大神，發是<a class="t" id="t0348b28"></a>惡見，心自念言：『於地界中，無水、火、風界。』諸<a class="t" id="t0348b29"></a>比丘！我於爾時，詣彼神所，而告之言：『大神！<a class="t" id="t0348c01"></a>汝心實有如是惡見，云地界中無水、火、風三<a class="t" id="t0348c02"></a>大界也？』彼答我言：『實爾。世尊！』我復告言：<a class="t" id="t0348c03"></a>『大神！汝今莫起如是惡見。何以故？此地界<a class="t" id="t0348c04"></a>中，實皆具有水、火、風界，但於其中，地界偏<a class="t" id="t0348c05"></a>多，以是因緣，得地大名。』諸比丘！我能知彼<a class="t" id="t0348c06"></a>地大大神發如是念，斷其惡見，令生歡喜，於<a class="t" id="t0348c07"></a>諸垢中得法眼淨，證果覺道，無有結惑，度疑<a class="t" id="t0348c08"></a>彼岸，無復煩惱，不隨他教，隨順法行。而白<a class="t" id="t0348c09"></a>我言：『大德世尊！我今歸依佛、歸依法、歸依<a class="t" id="t0348c10"></a>僧。大德世尊！我從今後，常當奉持優婆夷<a class="t" id="t0348c11"></a>戒，乃至命盡，更不殺盜及非法等，歸佛法<a class="t" id="t0348c12"></a>僧，清淨護持。』</p><a class="t" id="t0348c13"></a>
<p><a class="t-linehead" id="t-linehead0348c13"></a>「諸比丘！復於一時，水大大神，生於惡見，亦<a class="t" id="t0348c14"></a>如是念：『於水界中，無有地界、火界、風界。』我<a class="t" id="t0348c15"></a>知其意，往詣彼所，而問之言：『汝實爾不？』答<a class="t" id="t0348c16"></a>言：『實爾。』我復告言：『汝今莫作如是惡見，此<a class="t" id="t0348c17"></a>水界中，具有地界及火、風界，以偏多故，得<a class="t" id="t0348c18"></a>水界名。』如是乃至火神、風神，俱有此見，佛<a class="t" id="t0348c19"></a>既知已，悉往詰問，並答佛言：『實爾世尊。』佛<a class="t" id="t0348c20"></a>開其意，皆得悟解，歸依三寶，悉隨順行，略說<a class="t" id="t0348c21"></a>如前。地大大神，斷除疑惑，來詣我所。諸<a class="t" id="t0348c22"></a>比丘！此等名為四大大神。</p>
<p><a class="t-linehead" id="t-linehead0348c22"></a>「諸比丘！世間有<a class="t" id="t0348c23"></a>雲，從地上昇在虛空中，或有至一俱盧奢<a class="t" id="t0348c24"></a>住，或二或三俱盧奢住，乃至六七俱盧奢<a class="t" id="t0348c25"></a>住。諸比丘！或復有雲，上虛空中一由旬住，<a class="t" id="t0348c26"></a>或二三四五六七由旬住。諸比丘！或復有<a class="t" id="t0348c27"></a>雲，上虛空中百由旬住，乃至二三四五六七<a class="t" id="t0348c28"></a>百由旬住。或復有雲，從地上空千由旬住，<a class="t" id="t0348c29"></a>二三四五六七千由旬住，乃至劫盡。諸比丘！<a class="t" id="t0349a01"></a>或時外道波利婆羅闍迦，來詣汝所，作如是<a class="t" id="t0349a02"></a>問：『諸長老等，何因緣故，虛空雲中有是音<a class="t" id="t0349a03"></a>聲？』汝諸比丘！應如是答：『有三因緣，更相觸<a class="t" id="t0349a04"></a>故，於雲聚中，有音聲出。何者為三？諸長老<a class="t" id="t0349a05"></a>等，或復一時，雲中風界，與其地界相觸著<a class="t" id="t0349a06"></a>故，便有聲出。所以者何？譬如樹枝相揩相<a class="t" id="t0349a07"></a>磨即有火出。如是如是，諸長老等，此是第<a class="t" id="t0349a08"></a>一出聲因緣。復次，長老，或於一時，雲中風<a class="t" id="t0349a09"></a>界，與彼水界相觸著故，即便出聲，亦如上說，<a class="t" id="t0349a10"></a>此是第二出聲因緣。復次，長老，或於一時，<a class="t" id="t0349a11"></a>雲中風界，與彼火界相觸著故，即便出聲，<a class="t" id="t0349a12"></a>略說乃至譬如兩樹相揩火出，此是第三出<a class="t" id="t0349a13"></a>聲因緣。』應如是答。諸比丘！亦應如是廣分<a class="t" id="t0349a14"></a>別知。</p><a class="t" id="t0349a15"></a>
<p><a class="t-linehead" id="t-linehead0349a15"></a>「諸比丘！或時外道波利婆羅闍迦，來詣汝<a class="t" id="t0349a16"></a>所，作如是問：『諸長老等，何因緣故，虛空雲<a class="t" id="t0349a17"></a>中，忽生電光？』諸比丘！汝等應當作如是答：<a class="t" id="t0349a18"></a>『諸長老等，有二因緣，虛空雲中，出生電光。何<a class="t" id="t0349a19"></a>等為二？一者東方有電，名曰亢厚，南方有<a class="t" id="t0349a20"></a>電，名曰順流，西方有電，名墮光明，北方有<a class="t" id="t0349a21"></a>電，名百生樹。諸長老等，或有一時，東方所<a class="t" id="t0349a22"></a>出亢厚大電，與彼西方墮光明電，相觸相<a class="t" id="t0349a23"></a>對相磨相打，以如是故，從彼虛空雲聚之中，<a class="t" id="t0349a24"></a>出生大明，名曰電光，此是第一電光因緣。<a class="t" id="t0349a25"></a>復次，諸長老等，二者或復南方順流大電，與<a class="t" id="t0349a26"></a>彼北方百生大電，相觸相對相磨相打，以如<a class="t" id="t0349a27"></a>是故，出生電光，譬如兩木風吹相著，忽然<a class="t" id="t0349a28"></a>火出，還歸本處，此是第二電光因緣，從雲<a class="t" id="t0349a29"></a>聚中有光明出。』</p><a class="t" id="t0349b01"></a>
<p><a class="t-linehead" id="t-linehead0349b01"></a>「諸比丘！於虛空中，有五因緣，能障礙雨，令<a class="t" id="t0349b02"></a>占候師不測不知，增長迷惑，記天必雨而更<a class="t" id="t0349b03"></a>不雨。何者為五？諸比丘！或有一時，於虛空<a class="t" id="t0349b04"></a>中雲興雷動，作伽茶伽茶、瞿廚瞿廚等聲，<a class="t" id="t0349b05"></a>或出電光，或復有風吹冷氣至，如是種種，<a class="t" id="t0349b06"></a>皆是雨相。諸占察人及天文師等，悉剋此<a class="t" id="t0349b07"></a>時，必當降雨。爾時，羅睺羅阿修羅王，從其<a class="t" id="t0349b08"></a>宮出，便以兩手，撮彼雨雲，擲置海中。諸比<a class="t" id="t0349b09"></a>丘！此是第一雨障因緣。而天文師及占候<a class="t" id="t0349b10"></a>者，不見不知，心生疑惑，記天必雨而竟不<a class="t" id="t0349b11"></a>雨。</p><a class="t" id="t0349b12"></a>
<p><a class="t-linehead" id="t-linehead0349b12"></a>「諸比丘！或復有時，虛空起雲，雲中亦作伽<a class="t" id="t0349b13"></a>茶伽茶等聲，亦出電光，亦復有風吹冷氣<a class="t" id="t0349b14"></a>來。時，天文師及占候者，見是相已，剋天此時<a class="t" id="t0349b15"></a>必當降雨。爾時，火界增上力生，即於其時，<a class="t" id="t0349b16"></a>雲自燒滅，此名第二雨障因緣。彼天文師<a class="t" id="t0349b17"></a>及占候者，不見不知，心生迷惑，記天必雨<a class="t" id="t0349b18"></a>而遂不雨。</p><a class="t" id="t0349b19"></a>
<p><a class="t-linehead" id="t-linehead0349b19"></a>「諸比丘！或復有時，虛空起雲，雲中亦作伽荼<a class="t" id="t0349b20"></a>伽茶等聲，亦出電光，亦復有風吹冷氣來。<a class="t" id="t0349b21"></a>時，天文人及占候者，見是相已，記天此時必<a class="t" id="t0349b22"></a>當作雨。時以風界增上力生，則能吹雲，擲<a class="t" id="t0349b23"></a>置於彼伽陵伽磧中，或復擲置壇茶迦磧<a class="t" id="t0349b24"></a>中，或復擲置摩登伽磧中，或復擲置諸曠野<a class="t" id="t0349b25"></a>中，或復擲置摩連那磧地，此名第三雨障因<a class="t" id="t0349b26"></a>緣。彼天文人及占候者，不見不知，心生迷<a class="t" id="t0349b27"></a>惑，記天必雨而遂不雨。</p><a class="t" id="t0349b28"></a>
<p><a class="t-linehead" id="t-linehead0349b28"></a>「諸比丘！或復有時，虛空起雲，於彼雲中，亦<a class="t" id="t0349b29"></a>作伽茶伽茶等聲，亦出電光，及有風起吹<a class="t" id="t0349c01"></a>冷氣來。諸占候者，記天必雨。然行雨諸神，有<a class="t" id="t0349c02"></a>時放逸，以放逸故，彼雲不得依時降雨，既<a class="t" id="t0349c03"></a>不時雨，雲自消散，此是第四雨障因緣。以<a class="t" id="t0349c04"></a>是義故，諸天文人，心生迷惑，記天必雨而<a class="t" id="t0349c05"></a>遂不雨。</p><a class="t" id="t0349c06"></a>
<p><a class="t-linehead" id="t-linehead0349c06"></a>「諸比丘！或復有時，空中起雲，雲中亦作伽荼<a class="t" id="t0349c07"></a>伽茶等聲，出大電光，吹冷氣來。諸天文人，<a class="t" id="t0349c08"></a>記必當雨。然此閻浮一切人民，其中多有不<a class="t" id="t0349c09"></a>如法行，躭樂諸欲，慳貪嫉妬，邪見所纏，彼諸<a class="t" id="t0349c10"></a>人等，以惡行故，習非法故，樂著欲故，貪嫉競<a class="t" id="t0349c11"></a>故，天則不雨。諸比丘！此名第五雨障因緣。<a class="t" id="t0349c12"></a>諸天文人及占候者，不見不知，心生迷惑，記<a class="t" id="t0349c13"></a>天必雨而遂不雨。諸比丘！是名五種雨障<a class="t" id="t0349c14"></a>因緣。」此中有優陀那偈：</p><a class="t" id="t0349c15"></a><blockquote class="gatha">
<p>花法色壽命，　　衣服及賣買，<a class="t" id="t0349c16"></a><br>
嫁聚三摩提，　　并四種飲食。<a class="t" id="t0349c17"></a><br>
二行晡沙他，　　上下名三界，<a class="t" id="t0349c18"></a><br>
雲色諸天等，　　俱盧舍鳴電。</p>
</blockquote><a class="t" id="t0349c19"></a>
<h2>起世經鬪戰品第九</h2><a class="t" id="t0349c20"></a>
<p><a class="t-linehead" id="t-linehead0349c20"></a>「諸比丘！我念往昔，有時諸天與阿修羅起大<a class="t" id="t0349c21"></a>鬪戰。爾時，帝釋告其所領三十三天言：『諸仁<a class="t" id="t0349c22"></a>者，汝等諸天，若與修羅共為戰鬪，宜好莊<a class="t" id="t0349c23"></a>嚴善持器仗。若諸天勝，修羅不如，汝等可<a class="t" id="t0349c24"></a>共生捉毘摩質多羅阿修羅王，以五繫縛之，<a class="t" id="t0349c25"></a>將到善法堂前諸天會處。』三十三天聞帝釋<a class="t" id="t0349c26"></a>命，依教奉行。爾時，毘摩質多羅阿修羅王，<a class="t" id="t0349c27"></a>亦復如是告諸修羅言：『若諸天眾共阿修羅<a class="t" id="t0349c28"></a>鬪戰之時，天若不如，即當生捉帝釋天王，<a class="t" id="t0349c29"></a>以五繫縛之，將詣諸阿修羅七頭會處，立置<a class="t" id="t0350a01"></a>我前。』諸修羅眾，亦受教行。諸比丘！當於彼<a class="t" id="t0350a02"></a>時，帝釋天王，戰鬪得勝，即便生捉阿修羅<a class="t" id="t0350a03"></a>王，以五繫縛之，將詣善法堂前諸天集處，<a class="t" id="t0350a04"></a>向帝釋立。爾時，毘摩質多羅阿修羅王，若作<a class="t" id="t0350a05"></a>是念：『願諸修羅各自安善，我今不用諸阿修<a class="t" id="t0350a06"></a>羅。我當在此，與三十三天一處共居，同受娛<a class="t" id="t0350a07"></a>樂，甚適我意。』其毘摩質多羅阿修羅王，興此<a class="t" id="t0350a08"></a>念時，即見自身，五縛悉解，諸天種種五欲<a class="t" id="t0350a09"></a>功德，皆現其前。或復有時，作如是念：『我<a class="t" id="t0350a10"></a>今不用三十三天，願諸天等，各自安善。我<a class="t" id="t0350a11"></a>願還歸阿修羅宮。』起此念時，其身五繫，即<a class="t" id="t0350a12"></a>還縛之，五欲功德，忽即散滅。</p><a class="t" id="t0350a13"></a>
<p><a class="t-linehead" id="t-linehead0350a13"></a>「諸比丘！毘摩質多羅阿修羅王，有如是等<a class="t" id="t0350a14"></a>微細結縛，諸魔結縛復細於此。所以者何？<a class="t" id="t0350a15"></a>諸比丘！邪思惟時，即被結縛；正憶念時，<a class="t" id="t0350a16"></a>即便解脫。何以故？諸比丘！思惟有我，是為<a class="t" id="t0350a17"></a>邪思；思惟無我，亦是邪思；乃至思惟我是<a class="t" id="t0350a18"></a>有常、我是無常、有色無色、有想無想，及非<a class="t" id="t0350a19"></a>有想非無想等，並是邪思。諸比丘！此邪思<a class="t" id="t0350a20"></a>惟，是癰是瘡，猶如毒箭。其中若有多聞聖<a class="t" id="t0350a21"></a>達智慧之人，知是邪思如病、如瘡、如癰、如箭，<a class="t" id="t0350a22"></a>如是念已，繫心正憶，不隨心行，令心不動，<a class="t" id="t0350a23"></a>多所利益。諸比丘！若念有我，則是邪念，則<a class="t" id="t0350a24"></a>是有為，則是戲論；若念無我，亦是戲論，乃<a class="t" id="t0350a25"></a>至有色無色、有想無想、非有想非無想，悉<a class="t" id="t0350a26"></a>是戲論。諸比丘！所有戲論，皆悉是病，如癰<a class="t" id="t0350a27"></a>如瘡，猶如毒箭。其中所有多聞聖達智慧之<a class="t" id="t0350a28"></a>人，知此戲論諸過患已，樂無戲論，守心寂<a class="t" id="t0350a29"></a>靜，多所修行。</p><a class="t" id="t0350b01"></a>
<p><a class="t-linehead" id="t-linehead0350b01"></a>「諸比丘！我念往昔，有釋天王，與阿修羅欲<a class="t" id="t0350b02"></a>興戰鬪。時，天帝釋告其四面三十三天，作如<a class="t" id="t0350b03"></a>是言：『諸仁者，宜善莊嚴身及器仗，今諸修<a class="t" id="t0350b04"></a>羅欲來戰鬪。若諸天勝，可生捉取毘摩質多<a class="t" id="t0350b05"></a>羅阿修羅王，以五繫縛之，將詣諸天善法堂<a class="t" id="t0350b06"></a>前集會之處，令其見我。』時，三十三天受帝釋<a class="t" id="t0350b07"></a>命，依教奉行。阿修羅王，亦如是教。諸比丘！<a class="t" id="t0350b08"></a>當爾戰時，諸天得勝，即以五繫縛阿修羅<a class="t" id="t0350b09"></a>王，將詣善法堂前。爾時，毘摩質多羅阿修<a class="t" id="t0350b10"></a>羅王，既被五繫，在天眾前，見天帝釋，入善<a class="t" id="t0350b11"></a>法堂就座而坐，即出惡言，種種罵詈毀辱天<a class="t" id="t0350b12"></a>主。時，天帝釋有執御者，名摩多離，見毘摩質<a class="t" id="t0350b13"></a>多羅阿修羅王對眾惡言，毀罵天主，即便以<a class="t" id="t0350b14"></a>偈白帝釋言：</p><a class="t" id="t0350b15"></a><blockquote class="gatha">
<p>「『帝釋天王為羞畏，　　為無勢力故懷忍，<a class="t" id="t0350b16"></a><br>
　聞如是等麤惡罵，　　含受耐之都不言。』</p>
</blockquote><a class="t" id="t0350b17"></a>
<p><a class="t-linehead" id="t-linehead0350b17"></a>「爾時，帝釋，還以偈答摩多離言：</p><a class="t" id="t0350b18"></a><blockquote class="gatha">
<p>「『我非羞畏故懷忍，　　亦非無力於修羅，<a class="t" id="t0350b19"></a><br>
　誰能如我神策謀，　　豈得同於彼無智？』</p>
</blockquote><a class="t" id="t0350b20"></a>
<p><a class="t-linehead" id="t-linehead0350b20"></a>「時，摩多離，復更以偈白天主言：</p><a class="t" id="t0350b21"></a><blockquote class="gatha">
<p>「『若不嚴加重訶責，　　愚癡熾盛轉更增，<a class="t" id="t0350b22"></a><br>
　若當折伏無智人，　　猶如畏杖牛奔走。<a class="t" id="t0350b23"></a><br>
　今若縱之令得樂，　　至其本處更自高，<a class="t" id="t0350b24"></a><br>
　是故明智當以威，　　示現勇健制愚騃。』</p>
</blockquote><a class="t" id="t0350b25"></a>
<p><a class="t-linehead" id="t-linehead0350b25"></a>「爾時，帝釋，復以偈答摩多離言：</p><a class="t" id="t0350b26"></a><blockquote class="gatha">
<p>「『如此等事我久知，　　為伏眾人愚癡故，<a class="t" id="t0350b27"></a><br>
　彼以瞋嫌而罵詈，　　我聞堪忍自制心。』</p>
</blockquote><a class="t" id="t0350b28"></a>
<p><a class="t-linehead" id="t-linehead0350b28"></a>「時，摩多離，更復以偈白帝釋言：</p><a class="t" id="t0350b29"></a><blockquote class="gatha">
<p>「『帝釋天王願善思，　　如是含忍有一患，<a class="t" id="t0350c01"></a><br>
　彼愚癡者作是罵，　　謂生怯畏不敢酬。』</p>
</blockquote><a class="t" id="t0350c02"></a>
<p><a class="t-linehead" id="t-linehead0350c02"></a>「爾時，帝釋，重復偈答摩多離言：</p><a class="t" id="t0350c03"></a><blockquote class="gatha">
<p>「『彼愚癡輩隨其意，　　謂我畏之而默然，<a class="t" id="t0350c04"></a><br>
　若求益身永利安，　　宜於彼等常懷忍。<a class="t" id="t0350c05"></a><br>
　如我意者見彼罵，　　不應於瞋復起瞋，<a class="t" id="t0350c06"></a><br>
　若於瞋處報以瞋，　　如是戰鬪難得勝。<a class="t" id="t0350c07"></a><br>
　若為他人所嬈惱，　　有志能忍極為難，<a class="t" id="t0350c08"></a><br>
　當知此忍為強力，　　如是忍者應讚美。<a class="t" id="t0350c09"></a><br>
　若我若他凡起心，　　皆求遠離大畏處，<a class="t" id="t0350c10"></a><br>
　他人既已瞋罵我，　　不應於彼復起怨。<a class="t" id="t0350c11"></a><br>
　若於自己若他人，　　二處皆應作利益，<a class="t" id="t0350c12"></a><br>
　既知已被他瞋罵，　　當使自瞋轉得消。<a class="t" id="t0350c13"></a><br>
　如是二處利益心，　　若自若他皆成就，<a class="t" id="t0350c14"></a><br>
　彼人意念是愚癡，　　此皆因於不知法。<a class="t" id="t0350c15"></a><br>
　若有大力諸丈夫，　　能為無力故含忍，<a class="t" id="t0350c16"></a><br>
　於無力人忍不瞋，　　如是忍者他所讚。<a class="t" id="t0350c17"></a><br>
　彼人無有智慧力，　　唯以愚癡力為力，<a class="t" id="t0350c18"></a><br>
　愚癡心故棄捨法，　　如是等人無正行。<a class="t" id="t0350c19"></a><br>
　彼以愚癡求我勝，　　瞋恚罵詈出麤言，<a class="t" id="t0350c20"></a><br>
　能忍彼惡則常勝，　　是忍增上難具說。<a class="t" id="t0350c21"></a><br>
　勝人出語畏不論，　　於等恐生怨故忍，<a class="t" id="t0350c22"></a><br>
　聞下人言能忍者，　　此忍為諸智所讚。』</p>
</blockquote><a class="t" id="t0350c23"></a>
<p><a class="t-linehead" id="t-linehead0350c23"></a>「諸比丘！汝等當知，爾時帝釋則我身是。我<a class="t" id="t0350c24"></a>於彼時，身作三十三天王，自在治化，受勝<a class="t" id="t0350c25"></a>福報，縱任快樂而常懷忍，亦讚歎忍，樂行<a class="t" id="t0350c26"></a>調柔，無復瞋恚，亦恒讚歎無瞋恚者。諸比<a class="t" id="t0350c27"></a>丘！汝等自說，於修行中，有信解心，捨俗出<a class="t" id="t0350c28"></a>家，精勤不懈。汝等若欲於餘眾生，身行忍辱，<a class="t" id="t0350c29"></a>讚歎忍辱，調順慈悲，常行安樂，滅除瞋恚<a class="t" id="t0351a01"></a>讚不瞋者，汝亦應作如是修學。</p><a class="t" id="t0351a02"></a>
<p><a class="t-linehead" id="t-linehead0351a02"></a>「諸比丘！我念往昔，諸天眾等與阿修羅，各嚴<a class="t" id="t0351a03"></a>器仗欲與鬪戰。爾時，帝釋告天眾言：『諸仁<a class="t" id="t0351a04"></a>者！若阿修羅與諸天鬪，天得勝時，汝等可<a class="t" id="t0351a05"></a>以五繫縛之。』如前所說，諸天奉教。阿修羅<a class="t" id="t0351a06"></a>王，亦復如是，勑其軍眾。諸比丘！爾時鬪<a class="t" id="t0351a07"></a>戰，阿修羅勝，帝釋天王不如退還。是時馭<a class="t" id="t0351a08"></a>者，迴千輻輪賢調御車，欲向天宮。有一居<a class="t" id="t0351a09"></a>吒奢摩梨樹，金翅鳥王巢於其上，已生諸卵。<a class="t" id="t0351a10"></a>帝釋見已，告摩多離執馭者言：</p><a class="t" id="t0351a11"></a><blockquote class="gatha">
<p>「『樹上有卵摩多離，　　為我迴轅遠避護，<a class="t" id="t0351a12"></a><br>
　寧為修羅失身命，　　勿令毀破此鳥巢。』</p>
</blockquote><a class="t" id="t0351a13"></a>
<p><a class="t-linehead" id="t-linehead0351a13"></a>「時，摩多離善執馭者，聞釋天王如是勅已，<a class="t" id="t0351a14"></a>即便右迴天千輻輪賢調御車，還復直指阿<a class="t" id="t0351a15"></a>修羅宮。諸比丘！爾時，諸阿修羅眾見帝釋車<a class="t" id="t0351a16"></a>忽然迴還，咸謂帝釋別有奇策，更來合戰；<a class="t" id="t0351a17"></a>阿修羅眾，因即大退，各趣本宮。諸比丘！爾<a class="t" id="t0351a18"></a>時，帝釋以慈因緣，諸天還勝，修羅不如。諸<a class="t" id="t0351a19"></a>比丘！欲知爾時天帝釋者，即我身是。諸比<a class="t" id="t0351a20"></a>丘！我於爾時，為大天主王，領三十三天，自<a class="t" id="t0351a21"></a>在治化，受勝福報，猶能憐愍一切眾生，為<a class="t" id="t0351a22"></a>其壽命而作利益，起慈悲心。汝等比丘，以<a class="t" id="t0351a23"></a>信捨家，應當利益一切眾生。</p><a class="t" id="t0351a24"></a>
<p><a class="t-linehead" id="t-linehead0351a24"></a>「諸比丘！我憶往昔，天、阿修羅欲共戰鬪。爾<a class="t" id="t0351a25"></a>時，帝釋告毘摩質多羅阿修羅王言：『仁者！我<a class="t" id="t0351a26"></a>等且攝種種器仗。天及修羅，其中各有明智<a class="t" id="t0351a27"></a>慧者，彼悉能知我等二家所說法義，若善<a class="t" id="t0351a28"></a>若惡，但以善言長者取勝。』於是天主與阿<a class="t" id="t0351a29"></a>修羅相推前說。爾時，毘摩質多羅阿修羅王，<a class="t" id="t0351b01"></a>即便在先，向天帝釋而說偈言：</p><a class="t" id="t0351b02"></a><blockquote class="gatha">
<p>「『愚癡猛盛者，　　必須重訶責，<a class="t" id="t0351b03"></a><br>
　折伏於無智，　　猶牛畏鞭走。<a class="t" id="t0351b04"></a><br>
　愚癡無有智，　　所在難調制，<a class="t" id="t0351b05"></a><br>
　是故用嚴杖，　　速斷其癡慢。』</p>
</blockquote><a class="t" id="t0351b06"></a>
<p><a class="t-linehead" id="t-linehead0351b06"></a>「爾時，毘摩質多羅阿修羅王，向天帝釋說此<a class="t" id="t0351b07"></a>偈已，阿修羅眾并諸眷屬，皆大歡喜，稱歎<a class="t" id="t0351b08"></a>踊躍；帝釋諸天及其眷屬，默然而住。爾時，<a class="t" id="t0351b09"></a>毘摩質多羅阿修羅王，告帝釋言：『汝大天王！<a class="t" id="t0351b10"></a>便可說偈。』爾時，天王，向阿修羅而說偈言：</p><a class="t" id="t0351b11"></a><blockquote class="gatha">
<p>「『我明見此事，　　不欲共癡同，<a class="t" id="t0351b12"></a><br>
　愚者自起瞋，　　智者誰與諍？』</p>
</blockquote><a class="t" id="t0351b13"></a>
<p><a class="t-linehead" id="t-linehead0351b13"></a>「爾時，帝釋天王說此偈已，三十三天<span class="corr" title="[&gt;并] cf.【麗】">并</span>諸眷<a class="t" id="t0351b14"></a>屬，皆亦稱歎，踊躍歡喜；諸阿修羅及其眷<a class="t" id="t0351b15"></a>屬，默然而住。</p><a class="t" id="t0351b16"></a>
<p><a class="t-linehead" id="t-linehead0351b16"></a>「爾時，帝釋，告毘摩質多羅阿修羅王言：『仁者！<a class="t" id="t0351b17"></a>更說善言。』時，阿修羅，復向天主說如是偈：</p><a class="t" id="t0351b18"></a><blockquote class="gatha">
<p>「『寂然忍辱意，　　帝釋我亦知，<a class="t" id="t0351b19"></a><br>
　愚癡若勝時，　　言我畏故忍。』</p>
</blockquote><a class="t" id="t0351b20"></a>
<p><a class="t-linehead" id="t-linehead0351b20"></a>「爾時，毘摩質多羅阿修羅王說此偈已，諸阿<a class="t" id="t0351b21"></a>修羅及其眷屬，皆悉踊躍，稱歎歡喜；帝釋諸<a class="t" id="t0351b22"></a>天并其眷屬，默然而住。時，阿修羅王，亦告<a class="t" id="t0351b23"></a>帝釋言：『仁者天主！可更辯說如法善言。』爾<a class="t" id="t0351b24"></a>時，天帝釋向阿修羅眾。復說偈言：</p><a class="t" id="t0351b25"></a><blockquote class="gatha">
<p>「『愚者自隨意，　　謂忍為畏彼，<a class="t" id="t0351b26"></a><br>
　以此求自益，　　於彼則無利。<a class="t" id="t0351b27"></a><br>
　我謂彼作惡，　　不應瞋其瞋，<a class="t" id="t0351b28"></a><br>
　於瞋能默然，　　此鬪則常勝。<a class="t" id="t0351b29"></a><br>
　若為他所惱，　　有力能忍之，<a class="t" id="t0351c01"></a><br>
　當知此忍者，　　忍中最為上。<a class="t" id="t0351c02"></a><br>
　無問自與他，　　皆求離畏處，<a class="t" id="t0351c03"></a><br>
　若知他嫌己，　　於彼不應瞋。<a class="t" id="t0351c04"></a><br>
　二處作利益，　　所謂若自他，<a class="t" id="t0351c05"></a><br>
　他若瞋罵者，　　自瞋能消滅。<a class="t" id="t0351c06"></a><br>
　若自若於他，　　二皆成其利，<a class="t" id="t0351c07"></a><br>
　他意念愚癡，　　斯由不知法。<a class="t" id="t0351c08"></a><br>
　若有強力人，　　為彼無力忍，<a class="t" id="t0351c09"></a><br>
　此忍為最勝，　　餘忍更無過。<a class="t" id="t0351c10"></a><br>
　彼無智慧性，　　惟有愚癡力，<a class="t" id="t0351c11"></a><br>
　愚癡捨法故，　　自然失正行。<a class="t" id="t0351c12"></a><br>
　愚癡自矜勝，　　瞋恚出惡言，<a class="t" id="t0351c13"></a><br>
　若能忍其惱，　　此則常有勝。<a class="t" id="t0351c14"></a><br>
　勝者畏而忍，　　等者恐生怨，<a class="t" id="t0351c15"></a><br>
　於下能忍之，　　斯忍智所讚。』</p>
</blockquote><a class="t" id="t0351c16"></a>
<p><a class="t-linehead" id="t-linehead0351c16"></a>「爾時，帝釋天王說此偈已，三十三天及諸<a class="t" id="t0351c17"></a>眷屬，稱歎歡喜，踊躍無量；阿修羅眾，咸各<a class="t" id="t0351c18"></a>默然。時，諸天中有智慧者，阿修羅中有智慧<a class="t" id="t0351c19"></a>者，各集一處，皆共量議此等諸偈，詳審思<a class="t" id="t0351c20"></a>念，觀察推尋，同稱讚已，作如是言：『諸仁者<a class="t" id="t0351c21"></a>等，今天帝釋善說言義，其所治化，一切無<a class="t" id="t0351c22"></a>有刀杖鞭撻，亦無諍鬪毀辱怨讎，亦無言訟<a class="t" id="t0351c23"></a>及求報。復於生死中，有所厭患，求離於欲，<a class="t" id="t0351c24"></a>為寂滅故、為寂靜故、為得神通故、為得沙<a class="t" id="t0351c25"></a>門果故、為成就正覺得涅槃故。諸仁者，毘<a class="t" id="t0351c26"></a>摩質多羅阿修羅王所說之偈，無有如是善<a class="t" id="t0351c27"></a>妙之語。彼等一切，唯有刀杖鞭打楚毒毀、<a class="t" id="t0351c28"></a>辱諍鬪、言訟怨讎求於報復，長養生死無有<a class="t" id="t0351c29"></a>厭患，貪著諸欲。不念寂靜寂滅之行，不悕<a class="t" id="t0352a01"></a>神通及沙門果，不求正覺及大涅槃。諸仁者，<a class="t" id="t0352a02"></a>帝釋天王所說之偈，名為善說；毘摩質多羅<a class="t" id="t0352a03"></a>阿修羅王所說之偈，非是善說。諸仁者，帝釋<a class="t" id="t0352a04"></a>天王所說之偈，善說善說；毘摩質多羅阿修<a class="t" id="t0352a05"></a>羅王所說之偈，非是善說非是善說。』諸比丘！<a class="t" id="t0352a06"></a>汝等應知，爾時帝釋即我身是。諸比丘！我<a class="t" id="t0352a07"></a>於彼時，為忉利天王，自在治化，受於福樂，<a class="t" id="t0352a08"></a>尚說善言，以為戰具，由善言故，鬪戰常勝。<a class="t" id="t0352a09"></a>汝等比丘，既能於我善說教中，淨心離俗，<a class="t" id="t0352a10"></a>捨家出家，修精進行。汝等若求善說惡說於<a class="t" id="t0352a11"></a>教法中，欲取義者，應如是知。</p>
<p><a class="t-linehead" id="t-linehead0352a11"></a>「諸比丘！我念<a class="t" id="t0352a12"></a>往昔，諸天王等，與阿修羅共相戰鬪。時，釋<a class="t" id="t0352a13"></a>天王摧破修羅，戰既勝已，造立勝殿，東西<a class="t" id="t0352a14"></a>五百由旬，南北二百五十由旬。諸比丘！勝<a class="t" id="t0352a15"></a>殿之外，有一百却敵。一一敵間，各有七樓，<a class="t" id="t0352a16"></a>皆七寶成。一一樓內，各置七房。一一房中，<a class="t" id="t0352a17"></a>安施七榻。一一榻上，有七玉女。一一玉女，<a class="t" id="t0352a18"></a>復各別有七女為侍。帝釋天王，與諸玉女并<a class="t" id="t0352a19"></a>侍女等，更無所為唯受勝樂。所須食飲香<a class="t" id="t0352a20"></a>花服玩一切樂具，皆隨往業，受其福報。諸<a class="t" id="t0352a21"></a>比丘！三千大千世界之內，所有天宮，更無<a class="t" id="t0352a22"></a>有此帝釋天王勝殿比類。</p><a class="t" id="t0352a23"></a>
<p><a class="t-linehead" id="t-linehead0352a23"></a>「爾時，鞞摩質多羅阿修羅王，作如是念：『我<a class="t" id="t0352a24"></a>有如是威神德力，日月宮殿及三十三天，雖<a class="t" id="t0352a25"></a>在我上運轉周行，我力能取以為耳璫，處處<a class="t" id="t0352a26"></a>遊行不為妨礙。』曾於一時，羅睺羅阿修羅<a class="t" id="t0352a27"></a>王，內心瞋忿，熾盛煩毒，意不歡喜，便念鞞<a class="t" id="t0352a28"></a>摩質多羅阿修羅王。爾時，鞞摩質多羅阿<a class="t" id="t0352a29"></a>修羅王，即作是念：『羅睺羅阿修羅王，今念於<a class="t" id="t0352b01"></a>我。』便復自念其所統領小阿修羅王及諸眷<a class="t" id="t0352b02"></a>屬小阿修羅等。時，彼小王及諸修羅，知鞞摩<a class="t" id="t0352b03"></a>質多羅阿修羅王念已，即各嚴備種種器仗，<a class="t" id="t0352b04"></a>往詣其所，到已在前，默然而住。爾時，鞞摩<a class="t" id="t0352b05"></a>質多羅阿修羅王，自服鎧甲，持仗嚴駕，與其<a class="t" id="t0352b06"></a>小王并諸軍眾，前後圍遶，往詣羅睺羅阿修<a class="t" id="t0352b07"></a>羅王所。時，羅睺羅阿修羅王，復念踊躍、幻<a class="t" id="t0352b08"></a>化二阿修羅王。爾時二王知其念已，還如<a class="t" id="t0352b09"></a>鞞摩質多羅阿修羅王所念，念其小王并諸<a class="t" id="t0352b10"></a>所部，亦各知已，嚴備器仗，向其王所，到已<a class="t" id="t0352b11"></a>皆共來詣羅睺羅阿修羅王處。爾時，羅睺羅<a class="t" id="t0352b12"></a>阿修羅王，自服種種嚴身器仗，與鞞摩質多<a class="t" id="t0352b13"></a>羅、踊躍、幻化三阿修羅王，并彼三王小王眷<a class="t" id="t0352b14"></a>屬，前後圍遶，從阿修羅城，導從而出，欲共<a class="t" id="t0352b15"></a>忉利諸天興大戰鬪。</p><a class="t" id="t0352b16"></a>
<p><a class="t-linehead" id="t-linehead0352b16"></a>「爾時，難陀、優波難陀二大龍王，從其宮出，<a class="t" id="t0352b17"></a>各各以身遶須彌山，周迴七匝，一時動之，動<a class="t" id="t0352b18"></a>已復動，大動遍動，震已復震，大震遍震，涌<a class="t" id="t0352b19"></a>已復涌，大涌遍涌，以尾打海，令一段水上<a class="t" id="t0352b20"></a>於虛空，在須彌頂上。諸比丘！即於是時，天<a class="t" id="t0352b21"></a>主帝釋告諸天眾，作如是言：『汝等諸仁，見<a class="t" id="t0352b22"></a>此大地如是動不？空中靉靆，猶如雲雨，又似<a class="t" id="t0352b23"></a>重霧，我今定知，諸阿修羅欲與天鬪。』於是<a class="t" id="t0352b24"></a>海內所住諸龍，各從自宮，持種種仗，嚴備而<a class="t" id="t0352b25"></a>出，當阿修羅前，與其戰鬪。勝則逐退，直至<a class="t" id="t0352b26"></a>其宮；若其不如，恐怖背走。復共往見地居<a class="t" id="t0352b27"></a>夜叉，到已告言：『汝等當知，諸阿修羅欲與<a class="t" id="t0352b28"></a>天鬪，汝等今可共我詣彼相助打破。』夜叉聞<a class="t" id="t0352b29"></a>已，復嚴器仗，與龍相隨，共修羅戰。勝則逐<a class="t" id="t0352c01"></a>之；不如便退，恐怖而走。復共往見鉢手夜<a class="t" id="t0352c02"></a>叉，到已告言：『鉢手夜叉，仁等知不？諸阿修<a class="t" id="t0352c03"></a>羅欲與天鬪。汝等可來共我相助，逆往打<a class="t" id="t0352c04"></a>之。』鉢手聞已，亦嚴器仗，相隨而去，乃至退<a class="t" id="t0352c05"></a>走。復共往告持鬘夜叉，具說如前退走。往<a class="t" id="t0352c06"></a>告常醉夜叉，亦復嚴仗，共持鬘等，併力合<a class="t" id="t0352c07"></a>鬪。若得勝者，逐到其宮；若不如者，恐怖退<a class="t" id="t0352c08"></a>走。復共往見四大天王，到已諮白四天王言：<a class="t" id="t0352c09"></a>『四王當知，諸阿修羅，今者欲來與諸天鬪，<a class="t" id="t0352c10"></a>王等應當與我相助打令破散。』時，四天王，聞<a class="t" id="t0352c11"></a>常醉言，即各嚴持種種器仗，駕馭而往，乃<a class="t" id="t0352c12"></a>至退走，不能降伏。是時，四王便共上昇詣<a class="t" id="t0352c13"></a>善法堂諸天集會議論之處，啟白帝釋，說如<a class="t" id="t0352c14"></a>是言：『天王當知，諸阿修羅，今者聚集欲與天<a class="t" id="t0352c15"></a>鬪，宜應往彼與其合戰。』時，天帝釋從四天王<a class="t" id="t0352c16"></a>聞是語已，開意許之，即召一天摩那婆告<a class="t" id="t0352c17"></a>言：『汝天子來，汝今可往須夜摩天、珊兜率<a class="t" id="t0352c18"></a>陀天、化自樂天、他化自在天，至已為我白<a class="t" id="t0352c19"></a>諸天王，作如是言：「仁等諸天，自當知之，今<a class="t" id="t0352c20"></a>阿修羅欲與天鬪。仁等天王，宜應相助俱詣<a class="t" id="t0352c21"></a>其所與其戰鬪。」』時，摩那婆聞釋語已，即便往<a class="t" id="t0352c22"></a>詣須夜摩天，具白是事。</p><a class="t" id="t0352c23"></a>
<p><a class="t-linehead" id="t-linehead0352c23"></a>「爾時，須夜摩天王，從釋天使摩那婆所，聞是<a class="t" id="t0352c24"></a>語已，即起心念須夜摩中一切天眾。時，彼天<a class="t" id="t0352c25"></a>眾，知其天王心所念已，各嚴種種鎧甲器<a class="t" id="t0352c26"></a>仗，乘彼天中種種騎乘，並共來詣彼天王<a class="t" id="t0352c27"></a>所，到已在前，儼然而立。時，須夜摩天王，亦<a class="t" id="t0352c28"></a>自身著天中種種寶莊嚴鎧，持眾寶仗，與其<a class="t" id="t0352c29"></a>無量百千萬數諸天子俱，圍遶來下，至須彌<a class="t" id="t0353a01"></a>山王頂上，在山東面，竪純青色難降伏幡，<a class="t" id="t0353a02"></a>依峯而立。爾時，天使摩那婆復更上詣兜率<a class="t" id="t0353a03"></a>陀天，到已還白兜率天王，作如是言：『天王<a class="t" id="t0353a04"></a>當知，帝釋天王有如是啟：「諸阿修羅，欲共<a class="t" id="t0353a05"></a>天鬪。唯願諸天咸來相助，併力鬪戰，令<a class="t" id="t0353a06"></a>其退走。」』兜率陀天、聞是語已，即自念其諸<a class="t" id="t0353a07"></a>天大眾。彼天知已，悉來集會大天王所，到<a class="t" id="t0353a08"></a>已即各嚴持器仗，乘諸騎乘，相率來下，與<a class="t" id="t0353a09"></a>無量百千萬眾，一時雲集須彌山頂，在其南<a class="t" id="t0353a10"></a>面，竪純黃色難降伏幡，依峯而立。</p><a class="t" id="t0353a11"></a>
<p><a class="t-linehead" id="t-linehead0353a11"></a>「爾時，天使摩那婆，復更往詣化樂天中，白彼<a class="t" id="t0353a12"></a>天言：『天王當知，帝釋使來，有如是語：「諸阿<a class="t" id="t0353a13"></a>修羅，欲共天鬪。」』具說如前，乃至彼天，與其<a class="t" id="t0353a14"></a>無量百千萬數諸天子眾，各嚴器仗，乘種種<a class="t" id="t0353a15"></a>乘，咸共來下，至須彌山頂，在其西面，竪純<a class="t" id="t0353a16"></a>赤色難降伏幡，依峯而立。如是上白他化自<a class="t" id="t0353a17"></a>在天王，亦如前說。時，彼天眾，嚴持器仗，倍<a class="t" id="t0353a18"></a>化樂天，與其無量百天子、無量千天子、無量<a class="t" id="t0353a19"></a>百千天子，圍遶來下，至須彌山，在其北面，<a class="t" id="t0353a20"></a>竪純白色難降伏幡，依峯而立。</p><a class="t" id="t0353a21"></a>
<p><a class="t-linehead" id="t-linehead0353a21"></a>「爾時，帝釋見上諸天並皆雲集，復起心念虛<a class="t" id="t0353a22"></a>空夜叉。爾時，虛空諸夜叉眾咸作是言：『帝<a class="t" id="t0353a23"></a>釋天王，意念我等。』如是知已，即相誡勑，著<a class="t" id="t0353a24"></a>甲持仗，莊嚴身具，皆各服之，乘種種乘，詣<a class="t" id="t0353a25"></a>帝釋前，一面而立。時，天帝釋又復念其諸<a class="t" id="t0353a26"></a>小天王并三十三天所有眷屬。如是念時，並<a class="t" id="t0353a27"></a>各著鎧甲，嚴持器仗，乘種種乘，詣天王前。<a class="t" id="t0353a28"></a>於是帝釋，自著種種鎧甲器仗，乘種種乘，<a class="t" id="t0353a29"></a>與空夜叉及諸小王三十三天，前後圍遶，從<a class="t" id="t0353b01"></a>天宮出，欲共修羅興大戰鬪。</p><a class="t" id="t0353b02"></a>
<p><a class="t-linehead" id="t-linehead0353b02"></a>「諸比丘！是諸天眾，與阿修羅戰鬪之時，有如<a class="t" id="t0353b03"></a>是等諸色器仗，所謂刀箭<span class="gaiji">［矛＊贊］<!--gaiji,,1[矛＊贊],2&#x408E;,3--></span>棓、椎杵金剛、鈹<a class="t" id="t0353b04"></a>箭面箭、鑿箭鏃箭、犢齒箭迦陵伽葉鏃箭、微細<a class="t" id="t0353b05"></a>鏃箭努箭，如是等器，雜色可愛，皆是金銀<a class="t" id="t0353b06"></a>琉璃、頗梨赤珠、<span class="gaiji">［王＊車］<!--gaiji,,1[王＊車],2&#x2496D;,3--></span><span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等七寶所成。以此<a class="t" id="t0353b07"></a>刀仗，遙擲阿修羅身，莫不洞徹，而不為害，<a class="t" id="t0353b08"></a>於其身上，亦復不見瘡痕之迹，唯以觸因<a class="t" id="t0353b09"></a>緣故受於苦痛。諸比丘！諸阿修羅所有器仗，<a class="t" id="t0353b10"></a>與天鬪時，色類相似，亦是七寶之所成就，<a class="t" id="t0353b11"></a>穿諸天身，亦皆徹過，而無瘢痕，唯以觸因<a class="t" id="t0353b12"></a>緣故，受於痛苦。諸比丘！欲界諸天與阿修羅<a class="t" id="t0353b13"></a>戰鬪之時，尚有如是種種器仗，況復世間諸<a class="t" id="t0353b14"></a>人器仗。</p><a class="t" id="t0353b15"></a>
<p class="endsutta"><span class="t-juanname">起世經卷第八</span></p>　<a class="t" id="t0353b16"></a><a class="t" id="t0353b17"></a><a class="t" id="t0353b18"></a>
<p class="suttainfo"><span class="t-juanname">起世經卷第九</span><br><a class="t" id="t0353b19"></a><a class="t" id="t0353b20"></a>
<span class="t-byline">隋天竺三藏闍那崛多等譯</span></p><a class="t" id="t0353b21"></a><h2>劫住品第十</h2><a class="t" id="t0353b22"></a>
<p><a class="t-linehead" id="t-linehead0353b22"></a>「諸比丘！世間別有三種中劫。何等為三？一<a class="t" id="t0353b23"></a>者刀兵、二者飢饉、三者疾疫。云何名為刀<a class="t" id="t0353b24"></a>兵中劫？諸比丘！刀兵劫者，爾時眾人，無有<a class="t" id="t0353b25"></a>正行，不如法說，邪見顛倒，具足同行十不<a class="t" id="t0353b26"></a>善業。是時眾生唯壽十歲。諸比丘！其人如<a class="t" id="t0353b27"></a>是壽十歲時，女生五月，即便行嫁，猶如今<a class="t" id="t0353b28"></a>日年十五六，嫁向夫家。今時地力所生酥油、<a class="t" id="t0353b29"></a>生酥石蜜、沙糖粳米，至於彼時，一切滅沒，<a class="t" id="t0353c01"></a>不復出現。又彼人民壽十歲時，純以羖羊<a class="t" id="t0353c02"></a>毛褐為衣，猶如今日迦尸迦嬌奢耶衣、芻摩<a class="t" id="t0353c03"></a>繒衣、度究邏衣、句路摩娑衣、劫貝衣、甘婆<a class="t" id="t0353c04"></a>羅寶衣，最為勝妙，彼毛褐衣，亦復如是。當<a class="t" id="t0353c05"></a>於爾時，唯食稗子，猶如今人食粳米等，以<a class="t" id="t0353c06"></a>為美食。又為父母之所憐愛，願其十歲，以<a class="t" id="t0353c07"></a>為上壽，亦如今人願壽百歲。諸比丘！彼十<a class="t" id="t0353c08"></a>歲時，所有眾生不孝父母、不敬沙門及婆羅<a class="t" id="t0353c09"></a>門、不敬耆舊，然亦得他供養承事讚歎尊<a class="t" id="t0353c10"></a>重，猶如今時行法教人，名譽無異。何以故？其<a class="t" id="t0353c11"></a>業爾故。又諸比丘！十歲時人，無有善名，亦<a class="t" id="t0353c12"></a>不修行十善業道，一切多行不善之業。眾生<a class="t" id="t0353c13"></a>相見，各生毒害殺戮之心，無慈愍意，如今<a class="t" id="t0353c14"></a>獵師在空山澤見諸禽獸，唯起毒害屠殺之<a class="t" id="t0353c15"></a>心。又諸比丘！當於彼時，一切人民嚴身之<a class="t" id="t0353c16"></a>具，皆是刀仗，亦如今人花鬘耳璫、頸瓔臂釧、<a class="t" id="t0353c17"></a>指環釵鑷，以莊嚴身；彼用刀仗，亦復如是。<a class="t" id="t0353c18"></a>又諸比丘！當於彼時，中劫將末，七日之內，<a class="t" id="t0353c19"></a>一切人民，手所當觸，若草若木，土<span class="corr" title="[瑰&gt;塊] cf.【麗】">塊</span>瓦石，<a class="t" id="t0353c20"></a>悉成刀仗，其鋒甚利，勝人所造，各各競捉，<a class="t" id="t0353c21"></a>共相屠害，七日之間，相殺略盡，因此命終，<a class="t" id="t0353c22"></a>並墮惡趣，受地獄苦。何以故？以其相向各<a class="t" id="t0353c23"></a>生殺心濁心、惡心無利益心、無慈悲心無淨心<a class="t" id="t0353c24"></a>故。諸比丘！此等名為刀仗中劫。</p><a class="t" id="t0353c25"></a>
<p><a class="t-linehead" id="t-linehead0353c25"></a>「諸比丘！云何名為飢饉中劫？諸比丘！飢饉<a class="t" id="t0353c26"></a>劫時，一切人民，無有法行，邪見顛倒，具足<a class="t" id="t0353c27"></a>皆行十不善業。以是因緣天不降雨，以無雨<a class="t" id="t0353c28"></a>故，世便飢饉，無復種子，白骨為業，諸皮活<a class="t" id="t0353c29"></a>命。云何名為白骨為業？諸比丘！飢饉之時，<a class="t" id="t0354a01"></a>彼諸人民，若於四衢，若於街巷城郭行路，處<a class="t" id="t0354a02"></a>處悉往，收拾白骨，水煎取汁，飲以活命，<a class="t" id="t0354a03"></a>是故名為白骨為業。云何名為諸皮活命？諸<a class="t" id="t0354a04"></a>比丘！飢饉劫時，彼諸人民，以飢急故，取諸<a class="t" id="t0354a05"></a>樹皮，煮飲其汁，以自活命，是故名為諸皮<a class="t" id="t0354a06"></a>活命。諸比丘！彼時眾生，飢餓死已，皆當下<a class="t" id="t0354a07"></a>生惡趣之中，所謂墮在閻摩羅世，受餓鬼<a class="t" id="t0354a08"></a>身，以彼眾生慳貪嫉妬，畏食物盡，爭取藏<a class="t" id="t0354a09"></a>故。諸比丘！此等名為飢饉中劫。</p><a class="t" id="t0354a10"></a>
<p><a class="t-linehead" id="t-linehead0354a10"></a>「諸比丘！云何名為疾疫中劫？諸比丘！彼時<a class="t" id="t0354a11"></a>人民，欲行正法，欲說如法，亦欲行於無顛<a class="t" id="t0354a12"></a>倒見，亦欲具行十善業道。但於是時，諸如<a class="t" id="t0354a13"></a>法人，以其過去無十善業勝果報故，遂令非<a class="t" id="t0354a14"></a>人放其災氣，流行癘疫，致使多人得病命終。<a class="t" id="t0354a15"></a>諸比丘！又於如是疾疫劫時，更有他方世界<a class="t" id="t0354a16"></a>無量非人，來為此間一切人民作諸疫病。何<a class="t" id="t0354a17"></a>以故？以其放逸行非法故。彼諸非人奪其精<a class="t" id="t0354a18"></a>魂，與其惡觸，令心悶亂，其中多有薄福之<a class="t" id="t0354a19"></a>人，因病命終。譬如國王，若王大臣，守護民<a class="t" id="t0354a20"></a>故，於其界首，安置戍邏，有時他方盜賊忽<a class="t" id="t0354a21"></a>來，由彼戍邏不謹慎故、有放逸故，被諸群<a class="t" id="t0354a22"></a>賊一時誅戮，或滅其家、或破村落、或屠聚<a class="t" id="t0354a23"></a>邑、或毀國城。如是如是，以放逸故，他方非<a class="t" id="t0354a24"></a>人來行疾疫，命終皆盡，亦復如是。或復彼<a class="t" id="t0354a25"></a>時，他方非人，來行疾病。時，諸眾生無放逸<a class="t" id="t0354a26"></a>行，但彼鬼大力強相逼惱，奪其精魂，與其<a class="t" id="t0354a27"></a>惡觸，令心悶亂，於中多有遇病命終。譬如<a class="t" id="t0354a28"></a>國王或王大臣，為諸聚落作守護故，安置<a class="t" id="t0354a29"></a>鎮防，或於後時，他方劫賊來相侵擾，而是<a class="t" id="t0354b01"></a>鎮防無有放逸，勤謹遮護。但彼賊大力強相<a class="t" id="t0354b02"></a>逼惱，亦能一時，誅戮諸人，或滅其家村舍<a class="t" id="t0354b03"></a>聚落，略說如上。如是如是，諸比丘！於疾疫<a class="t" id="t0354b04"></a>劫，眾人遇病，逼切命終，亦復如是。其身死<a class="t" id="t0354b05"></a>已，皆得上昇，生諸天中。所以者何？為彼眾<a class="t" id="t0354b06"></a>人，無相害心、無惱亂心，有利益心慈心淨<a class="t" id="t0354b07"></a>心故，當命終時，又各相問：『汝病可忍，得少<a class="t" id="t0354b08"></a>損不？頗有脫者、頗有起者、頗有疾病全差<a class="t" id="t0354b09"></a>者不？』諸比丘！以是因緣得生天上。此等名為<a class="t" id="t0354b10"></a>疾疫中劫。諸比丘！是名世間三種中劫。</p><a class="t" id="t0354b11"></a>
<h2>起世經世住品第十一</h2><a class="t" id="t0354b12"></a>
<p><a class="t-linehead" id="t-linehead0354b12"></a>「諸比丘！於世界中，有四無量，不可量、不可<a class="t" id="t0354b13"></a>稱、不可思議。若天若人，世中算數，欲取其<a class="t" id="t0354b14"></a>量，經若干年、若干百年、若干千年、若干百<a class="t" id="t0354b15"></a>千年、若干俱致年、若干百俱致年、若干千<a class="t" id="t0354b16"></a>俱致年、若干百千俱致年，終不能得。何等<a class="t" id="t0354b17"></a>為四？諸比丘！若世界住，此不可得算計而<a class="t" id="t0354b18"></a>知，若干年、若干百年、若干千年、若干百千<a class="t" id="t0354b19"></a>年、若干俱致年、若干百俱致年、若干千俱<a class="t" id="t0354b20"></a>致年、若干百千俱致年。諸比丘！若世界住<a class="t" id="t0354b21"></a>已壞，亦不可得算計而知，若干年、若干百<a class="t" id="t0354b22"></a>年、若干千年、若干百千年、若干俱致年、若<a class="t" id="t0354b23"></a>干百俱致年、若干千俱致年、若干百千俱致<a class="t" id="t0354b24"></a>年。諸比丘！若世界壞已復起，此亦不可算<a class="t" id="t0354b25"></a>計而知，若干年、若干百年、若干千年、若干<a class="t" id="t0354b26"></a>百千年、若干俱致年、若干百俱致年、若干<a class="t" id="t0354b27"></a>千俱致年、若干百千俱致年。諸比丘！若世<a class="t" id="t0354b28"></a>界成已住，此亦不可算計而知，若干年、若<a class="t" id="t0354b29"></a>干百年、若干千年、若干百千年、若干俱致<a class="t" id="t0354c01"></a>年、若干百俱致年、若干千俱致年、若干百千<a class="t" id="t0354c02"></a>俱致年。諸比丘！此等名為四種無量，不可量、<a class="t" id="t0354c03"></a>不可稱、不可思議。若天若人，無有算計而<a class="t" id="t0354c04"></a>能數知，若干百千萬年、若干百千萬俱致年<a class="t" id="t0354c05"></a>者。</p>
<p><a class="t-linehead" id="t-linehead0354c05"></a>「諸比丘！於此東方所有世界，轉住轉壞，<a class="t" id="t0354c06"></a>無有間時，或有轉成，或有轉壞。諸比丘！南<a class="t" id="t0354c07"></a>西北方，所有世界，轉成轉住轉壞，亦復如<a class="t" id="t0354c08"></a>是。諸比丘！如五段輪，除其軸已，旋轉不住，<a class="t" id="t0354c09"></a>無暫閑時，略說世界，亦復如是。又如夏雨，<a class="t" id="t0354c10"></a>其滴麤大，相續下注，亦無休間。如是東方、<a class="t" id="t0354c11"></a>南西北方成住壞轉，無停住時，亦復如是。</p><a class="t" id="t0354c12"></a>
<p><a class="t-linehead" id="t-linehead0354c12"></a>「諸比丘！於其中間，復有三災。何等為三？一<a class="t" id="t0354c13"></a>者火災、二者水災、三者風災。於火災時，光<a class="t" id="t0354c14"></a>音諸天首免其災；水災之時，遍淨諸天首<a class="t" id="t0354c15"></a>免其災；風災之時，廣果諸天首免其災。云<a class="t" id="t0354c16"></a>何火災？諸比丘！火災起時，諸眾生等，皆有<a class="t" id="t0354c17"></a>善行，所說如法，<span class="corr" title="[五&gt;正] cf.【麗】">正</span>見成就，無有顛倒，具足<a class="t" id="t0354c18"></a>修行十善業道，無覺觀禪，不用功修，自然<a class="t" id="t0354c19"></a>而得。時彼眾生，以神通力，住於虛空，住諸<a class="t" id="t0354c20"></a>仙道，住諸天道，住梵行道，如是住已，受第<a class="t" id="t0354c21"></a>二禪無覺觀樂。如是證知，成就具足，身壞<a class="t" id="t0354c22"></a>即生光音天中。地獄眾生、畜生眾生，閻摩<a class="t" id="t0354c23"></a>羅世、阿修羅世、四天王世、三十三天、須夜<a class="t" id="t0354c24"></a>摩天、兜率陀天、化自樂天、他化自在天，及<a class="t" id="t0354c25"></a>魔身天，乃至梵世一切眾生，於人間生，悉<a class="t" id="t0354c26"></a>皆成就無覺無觀，快樂證知，身壞即生光音<a class="t" id="t0354c27"></a>天處，一切六道皆悉斷絕，此則名為世間轉<a class="t" id="t0354c28"></a>盡。</p><a class="t" id="t0354c29"></a>
<p><a class="t-linehead" id="t-linehead0354c29"></a>「諸比丘！云何世間住已轉壞。諸比丘！當於<a class="t" id="t0355a01"></a>彼時，無量時長遠時，天下亢旱無復雨澤，<a class="t" id="t0355a02"></a>所有草木，一切乾枯，無復遺餘。譬如葦荻<a class="t" id="t0355a03"></a>乘青刈之，不得雨水，乾枯朽壞，無復遺餘。<a class="t" id="t0355a04"></a>如是如是，諸比丘！天久不雨，一切草木，悉<a class="t" id="t0355a05"></a>皆乾枯，亦復如是。諸比丘！諸行亦爾，一切<a class="t" id="t0355a06"></a>無常，不久住、不堅牢、不自在，破壞之法，應<a class="t" id="t0355a07"></a>當厭離，速求解脫。</p><a class="t" id="t0355a08"></a>
<p><a class="t-linehead" id="t-linehead0355a08"></a>「復次，諸比丘！爾時有迦梨迦大風，吹八萬四<a class="t" id="t0355a09"></a>千由旬大海之水，皆令四散，於下即有日<a class="t" id="t0355a10"></a>大宮殿，便吹一日，出在海上，置於須彌山<a class="t" id="t0355a11"></a>王半腹之間，去地四萬二千由旬日行道<a class="t" id="t0355a12"></a>中。諸比丘！此名世間第二日出世間。諸小<a class="t" id="t0355a13"></a>陂池溝河，一切乾竭，無復遺餘。諸比丘！一<a class="t" id="t0355a14"></a>切諸行，悉皆無常，略說如上，當求免脫。復<a class="t" id="t0355a15"></a>次，諸比丘！略說如前，迦梨迦風吹大海水，<a class="t" id="t0355a16"></a>復出日宮殿，置日道中，是名世間第三日出<a class="t" id="t0355a17"></a>世間。所有大陂大池、大溝大河，及恒河等，<a class="t" id="t0355a18"></a>一切諸河，悉皆乾竭，無復遺餘。諸行亦爾，<a class="t" id="t0355a19"></a>一切無常。如是次第，世間復有第四日出。<a class="t" id="t0355a20"></a>爾時，一切大水大池，所謂善現大池、阿那<a class="t" id="t0355a21"></a>婆達多大池、曼陀祇尼大池、蛇滿大池等，<a class="t" id="t0355a22"></a>悉皆乾竭，無復遺餘。諸行亦爾，一切無<a class="t" id="t0355a23"></a>常。如是次第，世間復有第五日出，當於是時，<a class="t" id="t0355a24"></a>此大海水，漸漸乾竭，初少減損，如齊脚<a class="t" id="t0355a25"></a>踝，乃至轉減，如至脚膝，乃至半身，乃至一<a class="t" id="t0355a26"></a>身，二三四五六七人身，齊此乾竭。諸比丘！<a class="t" id="t0355a27"></a>五日出時，大海之水，漸更損減半多羅樹，<a class="t" id="t0355a28"></a>乃至一多羅樹，或二三四五六七多羅樹，漸<a class="t" id="t0355a29"></a>復乃至半俱盧奢，一二三四五六七俱盧奢，<a class="t" id="t0355b01"></a>減損乾竭乃至半由旬，一由旬，二三四五<a class="t" id="t0355b02"></a>六七由旬，以漸而減，乃至一百由旬，二百<a class="t" id="t0355b03"></a>由旬，三四五六七百由旬，以漸而減。諸比<a class="t" id="t0355b04"></a>丘！五日出時，大海之水，漸復損減一千由<a class="t" id="t0355b05"></a>旬，二千由旬，乃至三四五六七千由旬。諸<a class="t" id="t0355b06"></a>比丘！當於世間五日出時，彼大海水，所餘<a class="t" id="t0355b07"></a>殘者，略說乃至，七千由旬，或至六千五四<a class="t" id="t0355b08"></a>三二一千由旬，如是乃至七百由旬，六百<a class="t" id="t0355b09"></a>由旬，五四三二一百由旬，餘水殘在，如是<a class="t" id="t0355b10"></a>乃至或七由旬，或六由旬，五四三二一由旬<a class="t" id="t0355b11"></a>在，或復減至七俱盧奢，六拘盧奢，五四<a class="t" id="t0355b12"></a>三二一俱盧奢，餘水殘在。諸比丘！於世間<a class="t" id="t0355b13"></a>中，五日出時，彼大海水，餘殘在者，深七<a class="t" id="t0355b14"></a>多羅樹，或六多羅樹，五四三二一多羅樹；<a class="t" id="t0355b15"></a>或復餘水，深如七人，或如六人，五四三二<a class="t" id="t0355b16"></a>一，或復一人，乃至半人，或膝已下，或至於<a class="t" id="t0355b17"></a>踝，水殘齊此。又五日出時，於大海中，或時<a class="t" id="t0355b18"></a>少分有餘殘水，如秋雨時，牛跡之中，少分有<a class="t" id="t0355b19"></a>水。如是如是，五日出時，大海之中，少水亦<a class="t" id="t0355b20"></a>爾。又諸比丘！五日出時，彼大海中，於一切<a class="t" id="t0355b21"></a>處，乃至乾竭，無復餘水，如塗脂者。諸比丘！<a class="t" id="t0355b22"></a>一切諸行，亦復如是，無常不久，須臾暫時，<a class="t" id="t0355b23"></a>略說乃至可厭可離，應求免脫。</p><a class="t" id="t0355b24"></a>
<p><a class="t-linehead" id="t-linehead0355b24"></a>「復次，諸比丘！略說如前，乃至六日出現世<a class="t" id="t0355b25"></a>時，彼四大洲，及八萬四千小洲，一切大山<a class="t" id="t0355b26"></a>乃至須彌山王，並皆烟起，起已復起，猶如<a class="t" id="t0355b27"></a>瓦師燒器物時，器上火焰一時俱起，起已復<a class="t" id="t0355b28"></a>起，其火遂盛，充塞遍滿。如是如是，彼四大<a class="t" id="t0355b29"></a>洲，及諸大山，烟起猛壯，亦復如是，略說乃<a class="t" id="t0355c01"></a>至諸行無常，應求免脫。</p><a class="t" id="t0355c02"></a>
<p><a class="t-linehead" id="t-linehead0355c02"></a>「復次，諸比丘！略說如前，七日出時，彼四大<a class="t" id="t0355c03"></a>洲，及八萬四千小洲，一切大山乃至須彌<a class="t" id="t0355c04"></a>山王，普皆洞然，地下水際，亦悉乾竭。水聚<a class="t" id="t0355c05"></a>既盡，風聚亦消，如是火焰熾盛之時，須彌<a class="t" id="t0355c06"></a>山王頂際上分，七百由旬，一時崩落，其火<a class="t" id="t0355c07"></a>轉熾，風吹上燒梵天宮殿，唯不能至光音<a class="t" id="t0355c08"></a>天中。爾時，彼天所有後生光音天子，未知世<a class="t" id="t0355c09"></a>間劫有轉壞，轉壞已成，及轉住故，皆生恐<a class="t" id="t0355c10"></a>怖，驚愕顫悚，咸相謂言：『將無火焰延來燒<a class="t" id="t0355c11"></a>此光音宮殿？』是時彼中舊住光音諸天子<a class="t" id="t0355c12"></a>輩，善知世間劫壞成住，慰喻後生諸天子言：<a class="t" id="t0355c13"></a>『汝諸仁等，莫驚莫畏！汝諸仁等，莫驚莫畏！<a class="t" id="t0355c14"></a>所以者何？諸仁當知，昔有光焰亦至於此。』<a class="t" id="t0355c15"></a>時，諸天眾聞此語已，即便憶念往昔火光，憶<a class="t" id="t0355c16"></a>念彼光不離於心，故得此名，所謂光天。彼<a class="t" id="t0355c17"></a>火如是，極大熾燃猛焰洪赫，焚其灰燼，無復<a class="t" id="t0355c18"></a><span class="corr" title="[遣&gt;遺] cf.【麗】">遺</span>餘，而可記識。諸比丘！諸行如是，略說乃<a class="t" id="t0355c19"></a>至可求免脫。</p>
<p><a class="t-linehead" id="t-linehead0355c19"></a>「諸比丘！云何世間壞已復成？<a class="t" id="t0355c20"></a>諸比丘！爾時復經無量久遠不可計數日月<a class="t" id="t0355c21"></a>時節，起大重雲，乃至遍覆梵天世界，既遍<a class="t" id="t0355c22"></a>覆已，注大洪雨，其滴甚麤，或如車軸，或復<a class="t" id="t0355c23"></a>如杵，經歷多年，百千萬年，彼雨水聚，漸漸<a class="t" id="t0355c24"></a>增長，乃至梵天所住世界，其水遍滿。然彼<a class="t" id="t0355c25"></a>水聚，有四風輪之所住持。何等為四？一名<a class="t" id="t0355c26"></a>為住，二名安住，三名不墮，四名牢主。時，彼<a class="t" id="t0355c27"></a>水聚雨斷已後，還自退下無量百千萬億由<a class="t" id="t0355c28"></a>旬。當於爾時，四方一時有大風起，其風名<a class="t" id="t0355c29"></a>為阿那毘羅，吹彼水聚，波濤沸涌混亂不停，<a class="t" id="t0356a01"></a>水中自然生大沫聚。時，阿那毘羅大風，吹彼<a class="t" id="t0356a02"></a>沫聚擲置空中，從上造作諸梵宮殿，微妙<a class="t" id="t0356a03"></a>可愛，七寶間成，所謂金銀琉璃、頗梨赤珠、車<a class="t" id="t0356a04"></a><span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙。諸比丘！以此因緣，有斯上妙宮殿<a class="t" id="t0356a05"></a>牆壁，梵身諸天、世間出生。</p><a class="t" id="t0356a06"></a>
<p><a class="t-linehead" id="t-linehead0356a06"></a>「諸比丘！如是作已，彼大水聚，復更退下無<a class="t" id="t0356a07"></a>量百千萬億由旬，略說如前，四方風起名阿<a class="t" id="t0356a08"></a>那毘羅，由此大風，吹擲水沫，復成宮殿，名魔<a class="t" id="t0356a09"></a>身天、牆壁住處，如梵身天無有異也，唯有<a class="t" id="t0356a10"></a>寶色麁細差降少殊異耳。如是造作他化<a class="t" id="t0356a11"></a>自在諸天宮殿、化樂諸天宮殿，次後造作刪<a class="t" id="t0356a12"></a>兜率陀諸天宮殿，次造夜摩諸天宮殿，如是<a class="t" id="t0356a13"></a>次第具足出生，皆如梵身諸天宮殿，但其寶<a class="t" id="t0356a14"></a>色漸少麤異。諸比丘！時彼水聚，轉復減少，<a class="t" id="t0356a15"></a>乃至退下無量百千萬億由旬，湛然停住。<a class="t" id="t0356a16"></a>於水聚中，周匝四方，自然起沫，浮在水上，<a class="t" id="t0356a17"></a>厚六十八億由旬，周闊無量。譬如泉池及陂<a class="t" id="t0356a18"></a>泊中，普遍四方，皆有浮沫，彌覆水上，凝然<a class="t" id="t0356a19"></a>而住。如是如是，諸比丘！彼水聚中，普四<a class="t" id="t0356a20"></a>方面，浮沫在上，厚六十八億由旬，周闊無<a class="t" id="t0356a21"></a>量，亦復如是。</p><a class="t" id="t0356a22"></a>
<p><a class="t-linehead" id="t-linehead0356a22"></a>「諸比丘！時阿那毘羅大風吹彼水沫，即復造<a class="t" id="t0356a23"></a>作須彌山王，次作城郭，雜色可愛，四寶所<a class="t" id="t0356a24"></a>成，謂金銀琉璃頗梨等寶。諸比丘！以此因<a class="t" id="t0356a25"></a>緣，世間便有須彌山王，出生顯現。諸比丘！<a class="t" id="t0356a26"></a>又於是時，毘羅大風吹彼水沫，於須彌山王<a class="t" id="t0356a27"></a>上分四方造作山峰，其峰各高七百由旬，雜<a class="t" id="t0356a28"></a>色殊妙，七寶合成，所謂金銀乃至硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪<a class="t" id="t0356a29"></a>瑙，以是因緣，世間出生四大山峰。彼風如<a class="t" id="t0356b01"></a>是次第，又吹水上浮沫，為三十三天造作宮<a class="t" id="t0356b02"></a>殿，次復更於須彌山王東西南北半腹之間，<a class="t" id="t0356b03"></a>四萬二千由旬處所，為四大天王造作宮<a class="t" id="t0356b04"></a>殿，城壁垣牆，皆是七寶，端嚴殊妙，雜色可<a class="t" id="t0356b05"></a>觀。如是訖已，爾時彼風又吹水沫，於須彌<a class="t" id="t0356b06"></a>山王半腹之<span class="corr" title="[問&gt;間]">間</span>，四萬二千由旬，為月天子<a class="t" id="t0356b07"></a>造作宮殿，高大城壁，七寶成就雜色莊嚴。<a class="t" id="t0356b08"></a>如是作已，復吹水沫，為日天子，具足造作<a class="t" id="t0356b09"></a>七大宮殿，城郭樓櫓皆七寶成，種種莊嚴，<a class="t" id="t0356b10"></a>雜色可觀。以是因緣，世間便有七日宮殿，<a class="t" id="t0356b11"></a>安住現在。又諸比丘！其風吹彼水聚沫，於<a class="t" id="t0356b12"></a>須彌山上，更復造作三處城郭，七寶莊嚴，<a class="t" id="t0356b13"></a>雜色殊妙，所謂金銀乃至硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等寶，以<a class="t" id="t0356b14"></a>此因緣，如是城郭世間出生。復次，諸比丘！<span class="corr" title="[&gt;時] cf.【麗】">時</span><a class="t" id="t0356b15"></a>阿那毘羅大風，又吹此沫，於海水上，高萬<a class="t" id="t0356b16"></a>由旬，為空居夜叉造頗梨宮殿，城郭樓櫓<a class="t" id="t0356b17"></a>皆亦頗梨。諸比丘！以此因緣，世間便有空<a class="t" id="t0356b18"></a>居夜叉宮殿城壁，具足出生。</p><a class="t" id="t0356b19"></a>
<p><a class="t-linehead" id="t-linehead0356b19"></a>「復次，諸比丘！時阿那毘羅大風又吹水沫，於<a class="t" id="t0356b20"></a>須彌山王東西南北，各各去山一千由旬，大<a class="t" id="t0356b21"></a>海之下造作四面阿修羅城，七寶莊嚴，微妙<a class="t" id="t0356b22"></a>可愛，乃至世間，有此四面阿修羅城，如是<a class="t" id="t0356b23"></a>出生。</p><a class="t" id="t0356b24"></a>
<p><a class="t-linehead" id="t-linehead0356b24"></a>「復次，阿那毘羅大風吹彼水沫，擲置須彌山<a class="t" id="t0356b25"></a>王之外，即於彼處，復造大山，名曰佉提羅迦，<a class="t" id="t0356b26"></a>其山高廣，各四萬二千由旬，皆是七寶莊嚴<a class="t" id="t0356b27"></a>成就，殊妙可觀。諸比丘！以此因緣，世間<a class="t" id="t0356b28"></a>復有佉提羅迦山，如是出生。</p><a class="t" id="t0356b29"></a>
<p><a class="t-linehead" id="t-linehead0356b29"></a>「復次，阿那毘羅大風吹彼水沫，又擲置於佉<a class="t" id="t0356c01"></a>提羅迦山外，更於彼處造作一山，名曰伊沙<a class="t" id="t0356c02"></a>陀羅，其山高廣各二萬一千由旬，雜色可<a class="t" id="t0356c03"></a>愛，七寶所成，乃至硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等寶。諸比丘！<a class="t" id="t0356c04"></a>以此因緣，世間便有伊沙陀羅山，如是出<a class="t" id="t0356c05"></a>生。復次，阿那毘羅大風吹彼水沫，又更擲置<a class="t" id="t0356c06"></a>伊沙陀羅山外，亦於彼處造作一山，名曰由<a class="t" id="t0356c07"></a>乾陀羅，其山高廣一萬二千由旬，雜色可<a class="t" id="t0356c08"></a>愛，乃至硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙七寶所成。諸比丘！以此<a class="t" id="t0356c09"></a>因緣，世間便有由乾陀羅山王，顯現出生。如<a class="t" id="t0356c10"></a>是次第，作善現山，高廣正等六千由旬。次<a class="t" id="t0356c11"></a>復造作馬片頭山<span class="t-note">（舊云半頭）</span>，高廣正等三千由旬。<a class="t" id="t0356c12"></a>次復造作尼民陀羅山，高廣正等一千二百<a class="t" id="t0356c13"></a>由旬。次復造作毘那耶迦山，高廣正等六百<a class="t" id="t0356c14"></a>由旬。次復造作斫迦羅山，高廣正等三百由<a class="t" id="t0356c15"></a>旬，雜色可愛，皆是金銀琉璃、頗梨赤珠、硨<span class="gaiji">璩<!--gaiji,璩,1[（王＊巨）／木],2&#x249B2;,3--></span><a class="t" id="t0356c16"></a>瑪瑙等，七種妙寶之所成就，具說如上，造<a class="t" id="t0356c17"></a>佉提羅迦山無有異也。諸比丘！以此因緣，<a class="t" id="t0356c18"></a>世間便有斫迦羅山等，如是出生。</p><a class="t" id="t0356c19"></a>
<p><a class="t-linehead" id="t-linehead0356c19"></a>「復次，阿那毘羅大風吹彼水沫，又散擲置斫<a class="t" id="t0356c20"></a>迦羅山外，於四方面作四大洲，及八萬小洲，<a class="t" id="t0356c21"></a>并餘大山，如是展轉，造作成就。諸比丘！<a class="t" id="t0356c22"></a>以此因緣，世間便有<span class="corr" title="[此&gt;] cf.【麗】"></span>四大洲、八萬小洲、諸<a class="t" id="t0356c23"></a>大山等，次第出現。復次，阿那毘羅大風吹彼<a class="t" id="t0356c24"></a>水沫，過四大洲、八萬小洲、須彌山王并餘一<a class="t" id="t0356c25"></a>切大山之外，周匝安置，名曰大輪圍山，高<a class="t" id="t0356c26"></a>廣正等六百八十萬億由旬，牢固真實，金剛<a class="t" id="t0356c27"></a>所成，難可破壞。諸比丘！以是因緣，大輪圍<a class="t" id="t0356c28"></a>山，世間出現。</p><a class="t" id="t0356c29"></a>
<p><a class="t-linehead" id="t-linehead0356c29"></a>「復次，阿那毘羅大風吹掘大地，漸漸深入，乃<a class="t" id="t0357a01"></a>於其中，置大水聚，湛然停積。諸比丘！以此<a class="t" id="t0357a02"></a><span class="corr" title="[困&gt;因]">因</span>緣，於世間中復有大海，如是出生。復何<a class="t" id="t0357a03"></a>因緣此大海水，如是鹹苦不堪飲食？諸比丘！<a class="t" id="t0357a04"></a>當知此事有三因緣。何等為三？一者從火災<a class="t" id="t0357a05"></a>後，經無量時長遠時，起大重雲，彌覆凝住，<a class="t" id="t0357a06"></a>乃至梵天，然後降雨，其滴甚大，廣說如前。<a class="t" id="t0357a07"></a>彼大雨汁，洗梵身天一切宮殿，次復遍洗魔<a class="t" id="t0357a08"></a>天宮殿、他化自在天宮殿、化樂天宮殿、兜<a class="t" id="t0357a09"></a>率陀天宮殿、夜摩天宮殿，洗已復洗，如<a class="t" id="t0357a10"></a>是大洗，洗彼宮時，所有鹹辛苦味，悉皆流<a class="t" id="t0357a11"></a>下。次復遍洗須彌山王及四大洲、八萬小洲、<a class="t" id="t0357a12"></a>諸餘大山、輪圍山等，如是洗時，浸漬流盪，<a class="t" id="t0357a13"></a>其中所有鹹辛苦味，一時併下入大海中。<a class="t" id="t0357a14"></a>諸比丘！此第一因緣，令大海水鹹不堪食。<a class="t" id="t0357a15"></a>復次，此大海水，為諸大神大身眾生之所居<a class="t" id="t0357a16"></a>住。何者大身？所謂魚鼈虬獺、黿鼉蝦蟇、宮毘<a class="t" id="t0357a17"></a>羅、低摩耶、低寐彌羅、低寐兜羅、兜羅祁羅等，<a class="t" id="t0357a18"></a>其中或有百由旬身，二百由旬，三四五六七<a class="t" id="t0357a19"></a>百由旬，有如是等大身眾生，在其中住。彼之<a class="t" id="t0357a20"></a>所有屎尿流出，皆在海中，以是因緣，其水<a class="t" id="t0357a21"></a>鹹苦，不堪飲食。諸比丘！此為第二鹹苦因<a class="t" id="t0357a22"></a>緣。復次，此大海水，古昔諸仙曾所祝故。諸<a class="t" id="t0357a23"></a>仙祝言：『願汝成鹽味不堪飲，願汝成鹽味不<a class="t" id="t0357a24"></a>堪飲。』諸比丘！此是第三<span class="corr" title="[鹽&gt;鹹] cf.【麗】">鹹</span>苦因緣，令大海<a class="t" id="t0357a25"></a>水鹹不堪飲。</p>
<p><a class="t-linehead" id="t-linehead0357a25"></a>「復次，有何因緣，大熱沃燋世間<a class="t" id="t0357a26"></a>出也？諸比丘！當此世界劫初轉時始成就<a class="t" id="t0357a27"></a>時，阿那毘羅大風吹彼日天六大宮殿，悉皆<a class="t" id="t0357a28"></a>置於大海水下，所安置處，其地分中，彼大<a class="t" id="t0357a29"></a>水聚，並即消盡，不得流汎。諸比丘！以此因<a class="t" id="t0357b01"></a>緣，世間有是大熱沃燋，示現出生，是名世<a class="t" id="t0357b02"></a>間轉壞已住。</p><a class="t" id="t0357b03"></a>
<p><a class="t-linehead" id="t-linehead0357b03"></a>「復次，何名世間轉壞成住？諸比丘！猶如今者，<a class="t" id="t0357b04"></a>世間成已，如是住立，而有火災。云何復有水<a class="t" id="t0357b05"></a>災出也？諸比丘！水災劫時，一切人民，有如<a class="t" id="t0357b06"></a>法行，說如法語，正見成就，無有顛倒，持十<a class="t" id="t0357b07"></a>善行，彼諸人等，當得無喜第三禪處，不勞<a class="t" id="t0357b08"></a>功力，無有疲倦，自然得之。時，彼眾生得住虛<a class="t" id="t0357b09"></a>空諸仙諸天梵行道中，得住中已離喜快樂，<a class="t" id="t0357b10"></a>即自稱言：『諸仁者，快樂快樂，此第三禪如<a class="t" id="t0357b11"></a>是快樂。』爾時，彼處一切眾生皆共問此得禪<a class="t" id="t0357b12"></a>眾生，彼便答言：『善哉仁者，此是無喜第三<a class="t" id="t0357b13"></a>禪道，應如是知。』彼諸眾生既得知已，便復<a class="t" id="t0357b14"></a>成就如是無喜第三禪道，成就已證，證已思<a class="t" id="t0357b15"></a>惟，思惟已住，身<span class="corr" title="[壤&gt;壞]">壞</span>命終生遍淨天。如是下<a class="t" id="t0357b16"></a>從地獄、閻摩羅世、阿修羅世、四天王天，乃至<a class="t" id="t0357b17"></a>梵世、光音諸天，自此已下，一切眾生、一切<a class="t" id="t0357b18"></a>處、一切有，皆悉斷盡。諸比丘！是名世轉。</p><a class="t" id="t0357b19"></a>
<p><a class="t-linehead" id="t-linehead0357b19"></a>「復次，云何世間轉已而壞？諸比丘！經無量久<a class="t" id="t0357b20"></a>遠三摩耶時，大雲遍覆，乃至充滿光音諸天。<a class="t" id="t0357b21"></a>自是已下雨沸灰水，無量多年，略說乃至百<a class="t" id="t0357b22"></a>千億年。諸比丘！彼沸灰水雨下之時，消光<a class="t" id="t0357b23"></a>音天所有宮殿悉皆滅盡，無有形相微塵影<a class="t" id="t0357b24"></a>像可得識知。譬如以酥擲置火中，消燃都<a class="t" id="t0357b25"></a>盡，無有形相可得驗知。如是如是，彼沸灰<a class="t" id="t0357b26"></a>水雨下之時，消光音天諸宮殿等，亦復如是<a class="t" id="t0357b27"></a>無相可知。諸比丘！諸行無常，破壞離散，流轉<a class="t" id="t0357b28"></a>磨滅，須臾不停，亦復如是，可厭可患，應求免<a class="t" id="t0357b29"></a>脫。諸比丘！如是梵身諸天、魔身、化樂、他化<a class="t" id="t0357c01"></a>自在、兜率、夜摩諸宮殿等，為沸灰雨澆洗消<a class="t" id="t0357c02"></a>滅，略說同前，如酥投火融消散失無有形<a class="t" id="t0357c03"></a>相，亦復如是，乃至一切諸行無常，應求免<a class="t" id="t0357c04"></a>離。諸比丘！彼沸灰水雨下之時，雨四大洲、<a class="t" id="t0357c05"></a>八萬小洲，并餘大小須彌山王，消磨滅盡無<a class="t" id="t0357c06"></a>有形相，可得記識，廣說如前，應可患厭。如<a class="t" id="t0357c07"></a>是變化，唯除見者，乃能信之。此名世間<a class="t" id="t0357c08"></a>轉已而壞。</p>
<p><a class="t-linehead" id="t-linehead0357c08"></a>「復次，云何轉壞已成？諸比丘！爾<a class="t" id="t0357c09"></a>時起雲注大水雨，經歷多年，起風吹沫，上<a class="t" id="t0357c10"></a>作天宮，廣說乃至，如火災事，是為水災。復<a class="t" id="t0357c11"></a>次，云何有於風災？諸比丘！欲風災時，一切<a class="t" id="t0357c12"></a>眾生，如法修行，成就正念，生第四禪中廣<a class="t" id="t0357c13"></a>果天處。地獄眾生捨地獄身，來生人間，修清<a class="t" id="t0357c14"></a>淨行，成就四禪，亦復如是。諸畜生道、閻摩<a class="t" id="t0357c15"></a>羅世、阿修羅世，四天王天、三十三天、夜摩<a class="t" id="t0357c16"></a>天、兜率陀天、化樂天、他化自在天、魔身天、<a class="t" id="t0357c17"></a>梵世、光音，遍淨諸天等，皆修行成就四禪，<a class="t" id="t0357c18"></a>廣說如上。諸比丘！是名世轉。云何轉壞？諸<a class="t" id="t0357c19"></a>比丘！經於無量久遠三摩耶時，有大風起，其<a class="t" id="t0357c20"></a>風名曰僧伽多。諸比丘！彼風先吹遍淨諸<a class="t" id="t0357c21"></a>天一切宮殿，令相揩磨，遂至壞滅，無有餘<a class="t" id="t0357c22"></a>殘而可記識。譬如壯士取二銅器，兩手執<a class="t" id="t0357c23"></a>之，相揩不已，破壞消滅，無有形相，餘殘可<a class="t" id="t0357c24"></a>識。彼和合風，吹遍淨天宮殿磨滅，亦復如<a class="t" id="t0357c25"></a>是。諸比丘！諸行無常，破壞離散，須臾不久，<a class="t" id="t0357c26"></a>乃至可厭，應求免脫。</p><a class="t" id="t0357c27"></a>
<p><a class="t-linehead" id="t-linehead0357c27"></a>「如是次第，吹光音天所有宮殿，梵身諸天所<a class="t" id="t0357c28"></a>有宮殿，魔身天、他化自在天、化樂天、夜摩天<a class="t" id="t0357c29"></a>一切宮殿，相<span class="gaiji">撐<!--gaiji,撐,1[打-丁＋棠],2&#x22D24;,3--></span>相觸，相揩相磨，一一皆令<a class="t" id="t0358a01"></a>無形，無相無影無塵，而可記識。諸比丘！一<a class="t" id="t0358a02"></a>切諸行，亦復如是，敗壞不牢，無有真實，應<a class="t" id="t0358a03"></a>當厭離早求免脫。諸比丘！彼風又吹四大洲、<a class="t" id="t0358a04"></a>八萬小洲，并餘大山須彌山王。或令舉高一<a class="t" id="t0358a05"></a>拘盧奢分散破壞，或二或三四五六七拘盧<a class="t" id="t0358a06"></a>奢已分散破壞。或吹令高一由旬，二三四<a class="t" id="t0358a07"></a>五六七由旬，或吹令高百由旬，二三四五六<a class="t" id="t0358a08"></a>七百由旬，分散破壞。或吹令高千由旬，二<a class="t" id="t0358a09"></a>三四五六七千由旬，或吹令高百千由旬，分<a class="t" id="t0358a10"></a>散破壞。彼風如是，吹破散壞，一切皆令無<a class="t" id="t0358a11"></a>形無相，無有微塵餘殘可見。譬如壯健丈夫，<a class="t" id="t0358a12"></a>手把麥<span class="gaiji">［麩－夫＋戈］<!--gaiji,,1[麩-夫＋戈],2&#x4D30;,3--></span>，末令粉碎，向空擲之分散，飄風<a class="t" id="t0358a13"></a>蕩颺，無形無影。如是如是，彼風吹破諸洲<a class="t" id="t0358a14"></a>諸山，亦復如是。唯除見者，乃能信之。此名<a class="t" id="t0358a15"></a>世間轉住已壞。</p>
<p><a class="t-linehead" id="t-linehead0358a15"></a>「復次，世間云何壞已轉成？<a class="t" id="t0358a16"></a>諸比丘！如是復經無量年歲，極大長遠三<a class="t" id="t0358a17"></a>摩耶時，起大黑雲，普覆世界，乃至遍淨天<a class="t" id="t0358a18"></a>宮。既遍覆已，便降大雨，其滴麤大，或如車<a class="t" id="t0358a19"></a>軸、或復如杵，相續注下。經歷多年，百千萬<a class="t" id="t0358a20"></a>年，水聚深積，至遍淨天，悉皆盈滿。四種風<a class="t" id="t0358a21"></a>輪之所住持，如前所說，乃至吹沫，造遍淨<a class="t" id="t0358a22"></a>宮，七寶雜色，顯現出生，一一皆如火災、水<a class="t" id="t0358a23"></a>災次第而說。諸比丘！是名世間壞已轉成。</p>
<p><a class="t-linehead" id="t-linehead0358a23"></a>「云<a class="t" id="t0358a24"></a>何世間轉成已住？諸比丘！猶如今者，天人<a class="t" id="t0358a25"></a>世間，轉成已住。諸比丘！如是次第，皆以風<a class="t" id="t0358a26"></a>吹，此等名為世間三災。</p><a class="t" id="t0358a27"></a>
<h2>起世經最勝品第十二之一</h2><a class="t" id="t0358a28"></a>
<p><a class="t-linehead" id="t-linehead0358a28"></a>「復次，諸比丘！世間轉已，如是成時，諸眾生<a class="t" id="t0358a29"></a>等，多得生於光音天上。是諸眾生生彼天<a class="t" id="t0358b01"></a>時，身心歡豫，喜悅為食，自然光明，又有神<a class="t" id="t0358b02"></a>通，乘空而行，得最勝色，年壽長遠，安樂而<a class="t" id="t0358b03"></a>住。諸比丘！爾時，世間轉壞已成，空無有物，<a class="t" id="t0358b04"></a>諸梵宮中，未有眾生。光音天上福業盡者，<a class="t" id="t0358b05"></a>乃復下生梵宮殿中，不從胎生，忽然化出，<a class="t" id="t0358b06"></a>此初梵天名娑訶波帝<span class="t-note">（娑訶者世界名，波帝者主也）</span>，為如是故<a class="t" id="t0358b07"></a>有此名生。諸比丘！爾時復有諸餘眾生福<a class="t" id="t0358b08"></a>壽盡者，從光音天捨身命已亦於此生，身<a class="t" id="t0358b09"></a>形端正，喜悅住持以為飲食，自然光明，有<a class="t" id="t0358b10"></a>神通力，騰空而行，身色最勝，即於其間，長<a class="t" id="t0358b11"></a>時久住。彼諸眾生於是住時，無有男女、無<a class="t" id="t0358b12"></a>有良賤，唯有此名，名曰眾生眾生也。復次，<a class="t" id="t0358b13"></a>諸比丘！當於如是三摩耶時，此大地上出生<a class="t" id="t0358b14"></a>地肥，周遍凝住。譬如有人熟煎乳汁，其上<a class="t" id="t0358b15"></a>便有薄膜停住，亦如水膜，停住水上。如是<a class="t" id="t0358b16"></a>如是，諸比丘！復於後時，此大地上，所生地<a class="t" id="t0358b17"></a>肥，凝然停住，漸如鑽酪，成就生酥，有如<a class="t" id="t0358b18"></a>是等形色相貌，其味甘美，猶如上蜜。爾時，<a class="t" id="t0358b19"></a>眾生其中忽有性貪嗜者，作如是念：『我今亦<a class="t" id="t0358b20"></a>可以指取此，試復甞之，令我得知，此是何<a class="t" id="t0358b21"></a>物？』時，彼眾生作是念已，即以其指深齊一<a class="t" id="t0358b22"></a>節，沾取地味，吮而甞之。甞已意喜，如是一<a class="t" id="t0358b23"></a>沾一吮，乃至再三，即生貪著。次以手抄，漸<a class="t" id="t0358b24"></a>漸手掬，後遂多掬，恣意食之。時，彼眾生如<a class="t" id="t0358b25"></a>是抄掬恣意食時，復有無量其餘諸人，見<a class="t" id="t0358b26"></a>彼眾生如是食噉，亦即相學，競取而食。諸比<a class="t" id="t0358b27"></a>丘！彼諸眾生取此地味，食之不已，其身自<a class="t" id="t0358b28"></a>然漸漸澁惡，皮膚麤厚，顏色濁暗，形貌改<a class="t" id="t0358b29"></a>異，無復光明，亦更不能飛騰虛空。以地肥<a class="t" id="t0358c01"></a>故，神通滅沒。諸比丘！如前所說，後亦如是。<a class="t" id="t0358c02"></a>爾時，世間便成黑暗。諸比丘！為如是故，世<a class="t" id="t0358c03"></a>間始有大暗出生。復次，云何於如是時，世間<a class="t" id="t0358c04"></a>忽然出生日月及諸星宿，便有晝夜、一月半<a class="t" id="t0358c05"></a>月、年歲時節等名字生也。諸比丘！爾時日天<a class="t" id="t0358c06"></a>勝大宮殿，從東方出，繞須彌山半腹而行，<a class="t" id="t0358c07"></a>於西方沒。西方沒已，還從東方出。爾時，眾<a class="t" id="t0358c08"></a>生復見日天勝大宮殿，從東方出，各相告<a class="t" id="t0358c09"></a>言：『諸仁者，還是日天光明宮殿，再從東<a class="t" id="t0358c10"></a>出，右繞須彌，當於西沒。』第三見已，亦相謂<a class="t" id="t0358c11"></a>言：『諸仁者，此是彼天光明流行，此是彼天<a class="t" id="t0358c12"></a>光明流行也。』是故稱日為修梨耶修梨耶<a class="t" id="t0358c13"></a><span class="t-note">（修梨耶者隋言此是彼也）</span>，故有如是名字出生。</p><a class="t" id="t0358c14"></a>
<p class="endsutta"><span class="t-juanname">起世經卷第九</span></p>　<a class="t" id="t0358c15"></a><a class="t" id="t0358c16"></a><a class="t" id="t0358c17"></a>
<p class="suttainfo"><span class="t-juanname">起世經卷第十</span><br><a class="t" id="t0358c18"></a><a class="t" id="t0358c19"></a>
<span class="t-byline">隋天竺三藏闍那崛多等譯</span></p><a class="t" id="t0358c20"></a><h2>最勝品第十二之餘</h2><a class="t" id="t0358c21"></a>
<p><a class="t-linehead" id="t-linehead0358c21"></a>「復次，諸比丘！汝等應知，日天宮殿，縱廣正<a class="t" id="t0358c22"></a>等五十一由旬，上下亦爾，七重牆壁、七重<a class="t" id="t0358c23"></a>欄楯。多羅行樹，亦有七重，周匝圍繞，雜色<a class="t" id="t0358c24"></a>間錯，以為莊嚴。彼諸垣牆，皆為金銀琉璃、<a class="t" id="t0358c25"></a>頗梨赤珠、硨<span class="gaiji">璩<!--gaiji,璩,1[（王＊巨）／木],2&#x249B2;,3--></span>瑪瑙等之所成就。於四方面<a class="t" id="t0358c26"></a>並有諸門，一一諸門皆有樓櫓却敵臺觀，及<a class="t" id="t0358c27"></a>諸樹林池沼園苑。其中皆生種種雜樹，其樹<a class="t" id="t0358c28"></a>皆有種種葉、種種花、種種菓、種種香，隨風遍<a class="t" id="t0358c29"></a>熏，復有種種諸鳥和鳴。諸比丘！然彼日天<a class="t" id="t0359a01"></a>以二種物，成其宮殿，正方如宅，遙看似圓。<a class="t" id="t0359a02"></a>諸比丘！何等為二？所謂金及頗梨。此日宮<a class="t" id="t0359a03"></a>殿，眾多天金及天頗梨，合而成就。一面兩<a class="t" id="t0359a04"></a>分，皆是天金，清淨無垢，離諸穢濁，皎潔光<a class="t" id="t0359a05"></a>明。一面一分，天頗梨成，淨潔光明，善磨善<a class="t" id="t0359a06"></a>瑩，無垢無穢。諸比丘！又彼日天勝大宮殿，<a class="t" id="t0359a07"></a>有五種風吹轉而行。何等為五？一名為持、<a class="t" id="t0359a08"></a>二名為住、三名隨順轉、四名波羅呵迦、五<a class="t" id="t0359a09"></a>名將行。</p><a class="t" id="t0359a10"></a>
<p><a class="t-linehead" id="t-linehead0359a10"></a>「復次，諸比丘！於彼日天宮殿之前，別有無量<a class="t" id="t0359a11"></a>諸天先行，無量百天、無量千天、無量百千<a class="t" id="t0359a12"></a>天，於前而行，行時各各常受安樂，皆名牢行，<a class="t" id="t0359a13"></a>牢行諸天從此得名。又諸比丘！日宮殿中，<a class="t" id="t0359a14"></a>閻浮檀金以為妙輦輿，高十六由旬，方八<a class="t" id="t0359a15"></a>由旬，莊嚴殊勝，日天子身，及內眷屬。在彼<a class="t" id="t0359a16"></a>輦中，以天五欲功德，和合具足受樂歡喜。諸<a class="t" id="t0359a17"></a>比丘！日天子身壽五百歲，子孫相承，皆於彼<a class="t" id="t0359a18"></a>治，宮殿住持滿足一劫。</p><a class="t" id="t0359a19"></a>
<p><a class="t-linehead" id="t-linehead0359a19"></a>「復次，諸比丘！日天子身支節分中，光明出照<a class="t" id="t0359a20"></a>閻浮檀輦，閻浮檀輦光明復出照彼宮殿。從<a class="t" id="t0359a21"></a>彼日天大宮殿中，光明相接出已照曜，遍<a class="t" id="t0359a22"></a>四大洲及諸世界。諸比丘！日天子身輦及<a class="t" id="t0359a23"></a>宮殿，具足皆有一千光明，五百光明傍行而<a class="t" id="t0359a24"></a>照，五百光明向下而照。復次，以何因緣，日<a class="t" id="t0359a25"></a>天子所居勝大宮殿，照四大洲及諸世界？<a class="t" id="t0359a26"></a>諸比丘！有一種人，能行布施。彼布施時，施<a class="t" id="t0359a27"></a>於沙門婆羅門及貧窮孤獨遠來求者，所謂<a class="t" id="t0359a28"></a>飲食騎乘衣裳、花鬘瓔珞塗香、床敷房舍燈<a class="t" id="t0359a29"></a>油，凡是資須養身命者，於布施時速疾而<a class="t" id="t0359b01"></a>施，不諂曲施。或復供養諸持戒仙、功德具<a class="t" id="t0359b02"></a>足行善法者，種種承事，以是因故，受無量<a class="t" id="t0359b03"></a>種身心安樂。譬如大澤空閑山林廣遠磧地，<a class="t" id="t0359b04"></a>忽有池水，其水涼冷清淨輕甘。有諸壯夫，<a class="t" id="t0359b05"></a>遠行疲頓熱惱渴乏，不得飲食已經多時。<a class="t" id="t0359b06"></a>至彼池所，飲已澡浴，除斷一切渴乏熱惱，<a class="t" id="t0359b07"></a>出於池外，身意怡悅，受無量樂，多生歡喜。<a class="t" id="t0359b08"></a>如是如是，彼布施時，心清淨故，身壞命終，<a class="t" id="t0359b09"></a>於日宮殿中，生為天子。生其中已，報得如<a class="t" id="t0359b10"></a>是速疾稱心飛行宮殿。以此因緣，日天宮殿，<a class="t" id="t0359b11"></a>照四大洲及餘世界。</p><a class="t" id="t0359b12"></a>
<p><a class="t-linehead" id="t-linehead0359b12"></a>「諸比丘！復一種人，不殺生、不偷盜、不邪<a class="t" id="t0359b13"></a>婬、不妄語、不飲酒、不放逸，供養持戒功德<a class="t" id="t0359b14"></a>具足諸仙諸賢，親近純直善法行人，廣說如<a class="t" id="t0359b15"></a>前。身壞命終，隨願往生日天宮殿。於彼即受<a class="t" id="t0359b16"></a>速疾果報，是故名為諸善業道。以是因緣，<a class="t" id="t0359b17"></a>此日宮殿，照四大洲并餘世界。復一種人，<a class="t" id="t0359b18"></a>修不殺生乃至正見，亦曾供養諸仙持戒功<a class="t" id="t0359b19"></a>德具者，亦曾親近純直善行。以值遇彼清淨<a class="t" id="t0359b20"></a>因緣，便得報生日天宮殿，受速疾果。以是<a class="t" id="t0359b21"></a>因緣，日天宮殿，照四大洲及餘世界，廣說<a class="t" id="t0359b22"></a>如上。</p>
<p><a class="t-linehead" id="t-linehead0359b22"></a>「諸比丘！六十剎那，名一羅婆，三十羅<a class="t" id="t0359b23"></a>婆，名牟休多。諸比丘！若干剎那、若干羅<a class="t" id="t0359b24"></a>婆、若干牟休多，日天宮殿，常行不息。六月<a class="t" id="t0359b25"></a>北行，於一日中，漸移北向六俱盧奢，未曾<a class="t" id="t0359b26"></a>暫時離於日道；六月南行，亦一日中，漸移<a class="t" id="t0359b27"></a>南向六俱盧奢，不差日道。諸比丘！日天宮<a class="t" id="t0359b28"></a>殿，六月行時，月天宮殿，十五日中，亦行爾<a class="t" id="t0359b29"></a>許。復次，有何因緣，常於夏時生諸熱惱？諸<a class="t" id="t0359c01"></a>比丘！日天宮殿，六月之間，向北行時，一日<a class="t" id="t0359c02"></a>常行六俱盧奢，未曾捨離日所行道。但於其<a class="t" id="t0359c03"></a>中，有十因緣，故生熱惱。何等為十？諸比丘！<a class="t" id="t0359c04"></a>須彌山外，次復有山，名佉提羅迦，高廣正<a class="t" id="t0359c05"></a>等四萬二千由旬，雜色可觀，七寶成就。於<a class="t" id="t0359c06"></a>其時間，日天宮殿，所有光明，照觸彼山，令<a class="t" id="t0359c07"></a>其生熱，故於彼時，有是熱惱，此為第一熱<a class="t" id="t0359c08"></a>惱生緣。復次，諸比丘！佉提羅迦山外，次復<a class="t" id="t0359c09"></a>有山，名伊沙陀羅，高廣正等二萬一千由<a class="t" id="t0359c10"></a>旬。於其時間，日天宮殿，所有光明照觸彼<a class="t" id="t0359c11"></a>山，令生熱觸，此為第二熱惱生緣。次有由<a class="t" id="t0359c12"></a>乾陀山，高廣正等一萬二千由旬，是第三<a class="t" id="t0359c13"></a>緣。次有善現山，高廣正等六千由旬，是第<a class="t" id="t0359c14"></a>四緣。次有馬片頭山，高廣正等三千由旬，<a class="t" id="t0359c15"></a>是第五緣。次有尼民陀羅山，高廣正等一千<a class="t" id="t0359c16"></a>二百由旬，是第六緣。次有毗那耶迦山，高<a class="t" id="t0359c17"></a>廣正等六百由旬，是第七緣。次有輪圍山，<a class="t" id="t0359c18"></a>高廣正等三百由旬，是第八緣。次有從此大<a class="t" id="t0359c19"></a>地已上高萬由旬，彼虛空中，有諸夜叉宮殿<a class="t" id="t0359c20"></a>住處，頗梨所成，是第九緣。次有四種大洲、八<a class="t" id="t0359c21"></a>萬小洲，彼等洲中諸餘大山、須彌山王等，是<a class="t" id="t0359c22"></a>第十緣。具足應如佉提羅迦中說，是為十<a class="t" id="t0359c23"></a>種，日天宮殿，六月之中，向北道行，熱惱因<a class="t" id="t0359c24"></a>緣。</p><a class="t" id="t0359c25"></a>
<p><a class="t-linehead" id="t-linehead0359c25"></a>「復次，於中何因緣故，有諸寒冷？諸比丘！日<a class="t" id="t0359c26"></a>天宮殿，六月已後，漸向南行。爾時，復有十二<a class="t" id="t0359c27"></a>因緣能生寒冷。何者十二？諸比丘！於須彌<a class="t" id="t0359c28"></a>山、佉提羅迦山二山之間，有須彌留海，闊八<a class="t" id="t0359c29"></a>萬四千由旬，周迴無量。其中多有優鉢羅花、<a class="t" id="t0360a01"></a>鉢頭摩花、拘牟陀花、奔荼梨迦花等，悉皆<a class="t" id="t0360a02"></a>遍滿，香氣甚盛。日天宮殿，所有光明，經於<a class="t" id="t0360a03"></a>其間，照觸彼海，此是第一寒冷因緣；如是<a class="t" id="t0360a04"></a>次第，伊沙陀羅山，是第二緣；由乾陀山，是<a class="t" id="t0360a05"></a>第三緣；善現山，是第四緣；馬片頭山，是第<a class="t" id="t0360a06"></a>五緣；尼民陀羅山，是第六緣；毘那耶迦山，<a class="t" id="t0360a07"></a>是第七緣；輪圍大山，是第八緣。彼諸海中，<a class="t" id="t0360a08"></a>所有諸花，具足次第，應如佉提羅迦山中廣<a class="t" id="t0360a09"></a>說。</p><a class="t" id="t0360a10"></a>
<p><a class="t-linehead" id="t-linehead0360a10"></a>「復次，閻浮洲中，所有諸河流行之處，日天宮<a class="t" id="t0360a11"></a>殿，光明照觸，故有寒冷，略說乃至此是<a class="t" id="t0360a12"></a>第九寒冷因緣。復次，如閻浮洲諸河流行，<a class="t" id="t0360a13"></a>瞿陀尼洲，諸河流行倍多。於此日天宮殿，<a class="t" id="t0360a14"></a>光明照觸，寒冷更多，此是第十寒冷因緣。<a class="t" id="t0360a15"></a>復次，如瞿陀尼洲諸河流行，弗婆提洲，諸河<a class="t" id="t0360a16"></a>流行倍多於此，是第十一寒冷因緣。復次，如<a class="t" id="t0360a17"></a>弗婆提洲諸河流行，欝單越洲，諸河流行<a class="t" id="t0360a18"></a>又倍於此。日天宮殿，光明照觸，而生寒冷，<a class="t" id="t0360a19"></a>是第十二寒冷因緣。諸比丘！日天宮殿，六<a class="t" id="t0360a20"></a>月之間，向南行時，每於一日，行六俱盧奢，<a class="t" id="t0360a21"></a>不違其道。有如是等十二因緣，所以寒冷。</p><a class="t" id="t0360a22"></a>
<p><a class="t-linehead" id="t-linehead0360a22"></a>「復次，諸比丘！有何因緣，於冬分時，夜長晝<a class="t" id="t0360a23"></a>短？諸比丘！日天宮殿，過六月已，漸向南<a class="t" id="t0360a24"></a>行，每於一日，移六俱盧奢，無有差失。當於<a class="t" id="t0360a25"></a>是時，日天宮殿，在閻浮洲最極南陲，地形<a class="t" id="t0360a26"></a>狹小，日過速疾。諸比丘！以此因緣，於冬分<a class="t" id="t0360a27"></a>時，晝短夜長。復次，比丘！有何因緣，於春夏<a class="t" id="t0360a28"></a>時，晝長夜短？諸比丘！日天宮殿，過六月<a class="t" id="t0360a29"></a>已，漸向北行，每一日中，移六俱盧奢，無有<a class="t" id="t0360b01"></a>差失，異於常道。當於是時，在閻浮洲處中<a class="t" id="t0360b02"></a>而行，地寬行久，所以晝長。諸比丘！以此因<a class="t" id="t0360b03"></a>緣，春夏晝長，夜分短促。</p><a class="t" id="t0360b04"></a>
<p><a class="t-linehead" id="t-linehead0360b04"></a>「復次，諸比丘！若閻浮洲，日正中時。弗婆提<a class="t" id="t0360b05"></a>洲，日則始沒；瞿陀尼洲，日則初出。欝單越<a class="t" id="t0360b06"></a>洲，正當半夜；若瞿陀尼洲日正中時，此閻<a class="t" id="t0360b07"></a>浮洲日則始沒，欝單越洲日則初出，弗婆<a class="t" id="t0360b08"></a>提洲正當半夜；若欝單越<span class="corr" title="[州&gt;洲] cf.【麗】">洲</span>日正中時，瞿<a class="t" id="t0360b09"></a>陀尼洲日則始沒，弗婆提洲日則初出，閻<a class="t" id="t0360b10"></a>浮洲中正當半夜；若弗婆提洲日正中時，<a class="t" id="t0360b11"></a>欝單越洲日則始沒，閻浮洲中日則初出，<a class="t" id="t0360b12"></a>瞿陀尼洲正當半夜。諸比丘！若閻浮洲人所<a class="t" id="t0360b13"></a>謂西方，瞿陀尼人以為東方；瞿陀尼人所謂<a class="t" id="t0360b14"></a>西方，欝單越人以為東方；欝單越人所謂西<a class="t" id="t0360b15"></a>方，弗婆提人以為東方；弗婆提人所謂西方，<a class="t" id="t0360b16"></a>閻浮洲人以為東方。南北二方，亦復如是。」<a class="t" id="t0360b17"></a>世尊於此說優陀那偈：</p><a class="t" id="t0360b18"></a><blockquote class="gatha">
<p>「轉住及轉壞，　　天出及薄覆，<a class="t" id="t0360b19"></a><br>
十二重風吹，　　於前諸天行。<a class="t" id="t0360b20"></a><br>
樓櫓及風吹，　　身體光明照，<a class="t" id="t0360b21"></a><br>
布施持戒業，　　剎那羅婆過。<a class="t" id="t0360b22"></a><br>
熱則有十緣，　　寒有十二種，<a class="t" id="t0360b23"></a><br>
晝夜及日中，　　東西說四方。</p>
</blockquote><a class="t" id="t0360b24"></a>
<p><a class="t-linehead" id="t-linehead0360b24"></a>「諸比丘！月天子宮，縱廣正等四十九由旬，<a class="t" id="t0360b25"></a>四面周圍，七重垣牆、七重欄楯、七重鈴<a class="t" id="t0360b26"></a>網，復有七重多羅行樹，周匝圍繞，雜色可<a class="t" id="t0360b27"></a>觀。彼諸牆壁，皆以金銀乃至瑪瑙，七寶所<a class="t" id="t0360b28"></a>成。四面諸門，各有樓櫓種種莊挍，乃至眾<a class="t" id="t0360b29"></a>鳥，各各和鳴，廣說如前日天宮殿。諸比丘！<a class="t" id="t0360c01"></a>月天宮殿，純以天銀天青琉璃，而相間錯，<a class="t" id="t0360c02"></a>二分天銀，清淨無垢，無諸滓穢。其體皎潔，<a class="t" id="t0360c03"></a>光甚明曜；餘之一分天青琉璃，亦甚清淨，<a class="t" id="t0360c04"></a>表裏映徹，光明遠照。</p><a class="t" id="t0360c05"></a>
<p><a class="t-linehead" id="t-linehead0360c05"></a>「諸比丘！彼月天子，最勝宮殿，為五種風，攝<a class="t" id="t0360c06"></a>持而行。何等為五？一持、二住、三順、四攝、<a class="t" id="t0360c07"></a>五行。以此五風，所攝持故，月天宮殿，依空<a class="t" id="t0360c08"></a>而行。諸比丘！月宮殿前，亦有無量諸天宮<a class="t" id="t0360c09"></a>殿，引前而行，無量百千萬數諸天子等，亦<a class="t" id="t0360c10"></a>在前行，於前行時，恒受無量種種快樂，彼<a class="t" id="t0360c11"></a>諸天子，皆有名字。諸比丘！於此月天大宮<a class="t" id="t0360c12"></a>殿中，有一大輦，青琉璃成，其輦輿高十六<a class="t" id="t0360c13"></a>由旬，廣八由旬，月天子身與諸天女，在此<a class="t" id="t0360c14"></a>輦中，以天種種五欲功德，和合受樂，歡娛<a class="t" id="t0360c15"></a>悅豫，隨意而行。諸比丘！彼月天子，如天年<a class="t" id="t0360c16"></a>月，壽五百歲，子孫相承，皆於彼治，然其宮<a class="t" id="t0360c17"></a>殿，住於一劫。諸比丘！月天子身支節分中<a class="t" id="t0360c18"></a>光明出已，周遍照彼青琉璃輦，其輦光明照<a class="t" id="t0360c19"></a>月宮殿，月宮殿光照四大洲。諸比丘！彼月<a class="t" id="t0360c20"></a>天子，有五百光，向下而照，有五百光，傍行<a class="t" id="t0360c21"></a>而照，是故月天名千光明，亦復名為涼冷光<a class="t" id="t0360c22"></a>明。</p><a class="t" id="t0360c23"></a>
<p><a class="t-linehead" id="t-linehead0360c23"></a>「諸比丘！何因緣故，月天宮殿，照四大洲？以<a class="t" id="t0360c24"></a>於過去布施沙門及婆羅門、貧窮孤獨遠來<a class="t" id="t0360c25"></a>乞者，所謂飲食騎乘衣服花鬘、諸香床<span class="corr" title="[&gt;鋪] cf.【麗】">鋪</span>房舍<a class="t" id="t0360c26"></a>諸資生等。於布施時，應時疾與，無諂曲心。<a class="t" id="t0360c27"></a>或復供養諸仙持戒具功德者，正直純善。以<a class="t" id="t0360c28"></a>此因緣，受無量種身心快樂。譬如空閑山澤<a class="t" id="t0360c29"></a>曠野磧中，有一池水，涼冷輕美，無諸濁穢。<a class="t" id="t0361a01"></a>是時有人，遠行疲乏，飢渴熱逼，入此池中<a class="t" id="t0361a02"></a>澡浴飲水，除一切苦，受無量樂。如是如是，<a class="t" id="t0361a03"></a>以上因緣，生在月天宮殿之中，受樂果報，<a class="t" id="t0361a04"></a>亦復如是。諸比丘！或復有人，斷於殺生，乃<a class="t" id="t0361a05"></a>至斷酒及放逸行，供養承事諸仙有德，則得<a class="t" id="t0361a06"></a>生月宮殿中，照四洲界；或復有人，斷於殺<a class="t" id="t0361a07"></a>生，乃至正見故，得速疾空行宮殿。此等名為<a class="t" id="t0361a08"></a>諸善業道。又何因緣，月天宮殿，漸漸現也？<a class="t" id="t0361a09"></a>諸比丘！此有三因緣。何等為三？一者背相<a class="t" id="t0361a10"></a>轉出；二者青身諸天，形服瓔珞，一切悉青，<a class="t" id="t0361a11"></a>常半月中隱覆其宮，以隱覆故，彼時月形漸<a class="t" id="t0361a12"></a>漸而現；三者從日天宮殿，有六十光明一<a class="t" id="t0361a13"></a>時流出，障彼月輪，以是因緣漸漸而現。復次，<a class="t" id="t0361a14"></a>以何因緣，是月宮殿圓淨滿足，如是顯現？<a class="t" id="t0361a15"></a>諸比丘！亦三因緣故令如是。一者爾時月<a class="t" id="t0361a16"></a>天宮殿，面相轉出，以是義故，圓滿而現。復<a class="t" id="t0361a17"></a>次，青色諸天，衣服瓔珞，一切皆青，常半月<a class="t" id="t0361a18"></a>中隱月宮殿，然此月宮，於逋沙他十五日時，<a class="t" id="t0361a19"></a>形最圓滿，光明熾盛。譬如於多油中然大熾<a class="t" id="t0361a20"></a>炬，諸小燈明悉皆隱翳。如是如是，月天宮<a class="t" id="t0361a21"></a>殿，十五日時，能覆諸光，亦復如是。復次，日<a class="t" id="t0361a22"></a>天宮殿，六十光明一時流出，障月輪者，此<a class="t" id="t0361a23"></a>月宮殿，於逋沙他十五日時，圓滿具足，於<a class="t" id="t0361a24"></a>一切處，皆離翳障，是時日光不能隱覆。復<a class="t" id="t0361a25"></a>次，有何因緣，月天宮殿，於黑月分第十五<a class="t" id="t0361a26"></a>日，一切不現？諸比丘！此月宮殿，於黑月分<a class="t" id="t0361a27"></a>第十五日，最近日宮，由彼日光所覆翳故，<a class="t" id="t0361a28"></a>一切不現。復次，有何因緣，月天宮殿，名為<a class="t" id="t0361a29"></a>月也？諸比丘！此月宮殿，於黑月分，一日已<a class="t" id="t0361b01"></a>去，乃至月盡，光明威德，漸漸減少，以此因<a class="t" id="t0361b02"></a>緣，名之為月。復次，以何因緣，月宮殿中，有<a class="t" id="t0361b03"></a>諸影現？諸比丘！此大洲中，有閻浮樹，因此<a class="t" id="t0361b04"></a>樹故，名閻浮洲。其樹高大，影現月輪，以此<a class="t" id="t0361b05"></a>因緣，有諸影現。</p>
<p><a class="t-linehead" id="t-linehead0361b05"></a>「復次，以何因緣，有諸河水<a class="t" id="t0361b06"></a>流於世間？諸比丘！以有日故有熱，有熱故<a class="t" id="t0361b07"></a>有炙，有炙故有蒸，有蒸故有汗濕，以汗濕<a class="t" id="t0361b08"></a>故，一切山中，汁流為水，以成諸河。諸比丘！<a class="t" id="t0361b09"></a>此因緣故，河流世間。復次，有何因緣，五種<a class="t" id="t0361b10"></a>種子，世間出現？諸比丘！若於東方，有諸世<a class="t" id="t0361b11"></a>界，或成已壞、或壞已成、或成已住，南西北<a class="t" id="t0361b12"></a>方，成壞及住，亦復如是。爾時，阿那毘羅大<a class="t" id="t0361b13"></a>風，別於他方成住世界，吹五種子，散此界<a class="t" id="t0361b14"></a>中，散已復散，乃至大散，所謂根子、莖子、節<a class="t" id="t0361b15"></a>子、接子、子子，此為五子。諸比丘！閻浮樹果<a class="t" id="t0361b16"></a>大如摩伽陀國一斛之瓮，摘其果時，汁隨<a class="t" id="t0361b17"></a>流出，色白如乳，味<span class="corr" title="[甞&gt;甘] cf.【麗】">甘</span>如蜜。諸比丘！閻浮樹<a class="t" id="t0361b18"></a>果，隨所出生，有五分利益，謂東、南、西方，上<a class="t" id="t0361b19"></a>下二方。東分生者，諸乾闥婆皆共食之。<a class="t" id="t0361b20"></a>南分生者，為七大聚落人民所食。何者為七？<a class="t" id="t0361b21"></a>一名不正叫、二名叫喚、三不正體、四賢、五<a class="t" id="t0361b22"></a>善、六牢、七勝。於此七種大聚落中，有七黑<a class="t" id="t0361b23"></a>山，一名偏廂、二名一搏、三小棗、四何髮、<a class="t" id="t0361b24"></a>五百偏頭、六能勝、七最勝。彼七山中，有七<a class="t" id="t0361b25"></a>梵仙所居之窟，一善眼、二善賢、三小、四百<a class="t" id="t0361b26"></a>偏頭、五爛物池、六黑入、七增長。時，西分生<a class="t" id="t0361b27"></a>者，金翅鳥等所共食之。上分生者，虛空夜<a class="t" id="t0361b28"></a>叉皆共食之。下分生者，海中諸虫皆來取<a class="t" id="t0361b29"></a>食。」</p>
<p><a class="t-linehead" id="t-linehead0361b29"></a>於中有優陀那偈：</p><a class="t" id="t0361c01"></a><blockquote class="gatha">
<p>初說雨多少，　　宮殿中示現，<a class="t" id="t0361c02"></a><br>
二事多有風，　　於前諸天行。<a class="t" id="t0361c03"></a><br>
輦輿及壽命，　　身體光明照，<a class="t" id="t0361c04"></a><br>
布施持戒業，　　遍及滿足輪。<a class="t" id="t0361c05"></a><br>
月翳及不見，　　有影何因緣，<a class="t" id="t0361c06"></a><br>
諸河諸種子，　　閻浮樹最後。</p>
</blockquote><a class="t" id="t0361c07"></a>
<p><a class="t-linehead" id="t-linehead0361c07"></a>「諸比丘！劫初眾生，食地味時，多所資益，久<a class="t" id="t0361c08"></a>住於世。而彼諸人，若多食者，顏色即劣；若<a class="t" id="t0361c09"></a>少食者，光相便勝。當於是時，形色現故，眾<a class="t" id="t0361c10"></a>各相欺，共諍勝劣，勝者生慢；以我慢故，地<a class="t" id="t0361c11"></a>味便沒。續生地皮，色味具足，譬如成就羯<a class="t" id="t0361c12"></a>尼迦羅花，有如是色；又如淳蜜煎除滓蠟，<a class="t" id="t0361c13"></a>有如是味。彼諸眾生，皆共聚集，憂愁苦惱，<a class="t" id="t0361c14"></a>椎胸叫喚，迷悶困乏，作是唱言：『嗚呼！我地<a class="t" id="t0361c15"></a>味，嗚呼我地味。』譬如今者，有諸勝味，既嘗<a class="t" id="t0361c16"></a>知已，唱言：『嗚呼！此是我味。』執著舊名，不知<a class="t" id="t0361c17"></a>真義。彼諸眾生，亦復如是。時，彼眾生食於<a class="t" id="t0361c18"></a>地皮，亦久住世。多食色麤，少食形勝，以勝<a class="t" id="t0361c19"></a>劣故，我慢相凌，地皮復沒。便生林蔓，形色<a class="t" id="t0361c20"></a>成就，香味具足，譬如成就迦藍婆迦花，有<a class="t" id="t0361c21"></a>如是色，割之汁流，猶如淳蜜，乃至如前，聚<a class="t" id="t0361c22"></a>共愁惱。如是次第，林蔓沒已，有粳米出，不<a class="t" id="t0361c23"></a>耕不種，自然而生。無芒無<span class="gaiji">［禾＊會］<!--gaiji,,1[禾＊會],2&#x258B6;,3--></span>，米粒清淨，香<a class="t" id="t0361c24"></a>味具足。彼時眾生，食是米已，身分即有脂<a class="t" id="t0361c25"></a>髓皮肉、筋骨膿血、泉脈流布，及男女根相貌<a class="t" id="t0361c26"></a>彰顯。根相既生，染心即起。以有染故，數相<a class="t" id="t0361c27"></a>視瞻，既數相看，遂生愛欲。以欲愛故，便<a class="t" id="t0361c28"></a>於屏處，行非梵行不淨欲法。是時復有諸餘<a class="t" id="t0361c29"></a>眾生，未行此者，見已告言：『咄！汝眾生所作甚<a class="t" id="t0362a01"></a>惡，云何如此？』時，彼眾生，即生慚愧，墮在不<a class="t" id="t0362a02"></a>善諸惡法中，便得如是波帝名字<span class="t-note">（波帝隋言墮，即是夫主）</span>。<a class="t" id="t0362a03"></a>時，彼眾生，以墮如是諸惡法故，同行欲者將<a class="t" id="t0362a04"></a>飯食來，共餉遺之，語彼女言：『汝有墮也！汝<a class="t" id="t0362a05"></a>有墮也！』因此立名為婆梨耶<span class="t-note">（隋言飯食，即是婦也）</span>。諸比丘！<a class="t" id="t0362a06"></a>以此因緣，先舊下生諸勝人等，見於世間夫<a class="t" id="t0362a07"></a>妻事出，心生惡賤，左手捉取，右手推之，令<a class="t" id="t0362a08"></a>離其處。時，彼夫妻，或復二月、或復三月，去<a class="t" id="t0362a09"></a>已還來，即以杖木土塊瓦石而打擲之，作如<a class="t" id="t0362a10"></a>是言：『汝善隱藏！汝善隱藏！』是故，今者諸女嫁<a class="t" id="t0362a11"></a>時，或擲諸花，或擲金銀衣服羅闍<span class="t-note">（羅闍梵語，即是熬稻<a class="t" id="t0362a12"></a>穀為花者）</span>，作如是呪願之言：『願汝新婦，安隱快<a class="t" id="t0362a13"></a>樂。』諸比丘！如是次第，往昔眾人，用之為惡；<a class="t" id="t0362a14"></a>今時諸人亦如是作，用之為好。以是因緣，<a class="t" id="t0362a15"></a>諸眾生等，於世法中，行於惡行。如是次第，<a class="t" id="t0362a16"></a>乃至起作種種舍宅，為彼惡業，作覆藏故。」</p><a class="t" id="t0362a17"></a>
<p><a class="t-linehead" id="t-linehead0362a17"></a>偈言：</p><a class="t" id="t0362a18"></a><blockquote class="gatha">
<p>初作占婆城，　　後作波羅奈，<a class="t" id="t0362a19"></a><br>
過劫殘末際，　　規度王舍城。</p>
</blockquote><a class="t" id="t0362a20"></a>
<p><a class="t-linehead" id="t-linehead0362a20"></a>「諸比丘！以此因緣，先舊勝人，造作村城聚<a class="t" id="t0362a21"></a>落、國邑王都宮室、諸餘住處，莊嚴世間，次第<a class="t" id="t0362a22"></a>出生。諸比丘！如是眾生，更漸增長非法行<a class="t" id="t0362a23"></a>時，有餘眾生，福命業盡，從光音天捨身來<a class="t" id="t0362a24"></a>下，於母腹中，受胎生身。以此因緣，世人漸<a class="t" id="t0362a25"></a>多，非法漸增。諸比丘！諸舊勝人，先生世<a class="t" id="t0362a26"></a>間，彼諸眾生，餘福力故，不須耕種而有粳<a class="t" id="t0362a27"></a>米，自然出生。若有須者，日初分取，於日後<a class="t" id="t0362a28"></a>分尋復還生；日後分取，日初還生，成熟無異；<a class="t" id="t0362a29"></a>若未取者，依舊常在。後時眾生，福漸薄故，<a class="t" id="t0362b01"></a>嬾墮懈怠，貪悋心生，作如是念：『今此粳米，<a class="t" id="t0362b02"></a>非耕種得，何用辛苦，日初日後，時別往取？<a class="t" id="t0362b03"></a>徒自困乏。我今寧可一時頓取。』遂即併取二<a class="t" id="t0362b04"></a>時粳米。有餘眾生，喚彼人言：『食時方至，可<a class="t" id="t0362b05"></a>共相隨收粳米也。』彼人報言：『我已頓取，日初<a class="t" id="t0362b06"></a>後分一時將來。汝欲去者可自知時。』彼<span class="corr" title="[&gt;人] cf.【麗】">人</span>作<a class="t" id="t0362b07"></a>是念：『此人善作，快自安樂，日初後分一時<a class="t" id="t0362b08"></a>頓取，我今亦可一時併取兩三日食。』即頓取<a class="t" id="t0362b09"></a>之。爾時，更有諸餘眾生，喚彼人言：『我等可<a class="t" id="t0362b10"></a>共收取粳米。』彼即報言：『我前已取三日食分。<a class="t" id="t0362b11"></a>汝自知時。』彼人聞已，復作是念：『此人甚善，<a class="t" id="t0362b12"></a>我今亦宜一時併取四五日分，以為貯積。』以<a class="t" id="t0362b13"></a>此因緣，爾時，粳米漸生皮糩，盛裹其米，又<a class="t" id="t0362b14"></a>被刈者，即更不生，未刈之處依舊猶在，於<a class="t" id="t0362b15"></a>是稻穀便有分段，叢聚而生。</p>
<p><a class="t-linehead" id="t-linehead0362b15"></a>「是時眾生方共<a class="t" id="t0362b16"></a>聚集，愁憂悲哭，自相謂言：『我憶往昔所生<a class="t" id="t0362b17"></a>之身，以喜為食，自然光明，騰空自在，神色<a class="t" id="t0362b18"></a>最勝，壽命遐長。而為我等忽生地味，色香<a class="t" id="t0362b19"></a>味具，食亦久壽。若多食者，色形則麤；能<a class="t" id="t0362b20"></a>少食者，顏色猶勝。爭勝劣故，起憍慢心，則<a class="t" id="t0362b21"></a>成差別。由於此故地味滅沒，次生地皮，次<a class="t" id="t0362b22"></a>生林蔓，次生粳米，乃至皮糩。刈者不生，不<a class="t" id="t0362b23"></a>刈如舊，以如是故，成此段別，叢聚而生。<a class="t" id="t0362b24"></a>我等今者，宜應分境，結為壃畔。彼是汝分，<a class="t" id="t0362b25"></a>此是我分，并立要契，侵者罰之。』諸比丘！以<a class="t" id="t0362b26"></a>此因緣，世間便有界畔謫罰名字出生。</p><a class="t" id="t0362b27"></a>
<p><a class="t-linehead" id="t-linehead0362b27"></a>「爾時，眾中有一眾生，自惜己稻，盜取他稻。<a class="t" id="t0362b28"></a>餘人見已，即告之言：『咄！汝眾生所作甚惡，<a class="t" id="t0362b29"></a>所作甚惡。云何自有，更盜他物！』呵已放去，<a class="t" id="t0362c01"></a>而語之言：『莫復如此。』然是眾生更復重作，<a class="t" id="t0362c02"></a>亦且呵放，如是再三，猶不改悔。麤言呵罵，<a class="t" id="t0362c03"></a>手打其頭，牽臂將詣眾人之中，告眾人言：『此<a class="t" id="t0362c04"></a>人偷盜！』而此盜者，對於眾前，拒諱諍鬪，語<a class="t" id="t0362c05"></a>眾人言：『今此眾生，以麤惡言，見相罵辱，手<a class="t" id="t0362c06"></a>打我頭。』時，彼眾人便共聚集，憂愁悲哭，自<a class="t" id="t0362c07"></a>相謂言：『我等今日，相與至此，困惡處也。我<a class="t" id="t0362c08"></a>等已生惡不善法，起諸煩惱，增長未來生老<a class="t" id="t0362c09"></a>苦果，當向惡趣。而今現見以手相擊，牽排<a class="t" id="t0362c10"></a>駈遣呵責罵辱。我等今應推求正人，共立為<a class="t" id="t0362c11"></a>主，以為守護。應呵責者正作呵責、應謫罰<a class="t" id="t0362c12"></a>者正作謫罰、應駈遣者正作駈遣，我等田<a class="t" id="t0362c13"></a>分，所有稻穀，各自收取。若守護主，有所須<a class="t" id="t0362c14"></a>者，我等眾人，共斂供給。』大眾如是，善平量<a class="t" id="t0362c15"></a>已，於是即共推求正人，為守護主。爾時，於彼<a class="t" id="t0362c16"></a>大眾之中，獨有一人，身最長大，圓滿端嚴，<a class="t" id="t0362c17"></a>容儀特勝，殊妙可觀，形色威光，無不具足。於<a class="t" id="t0362c18"></a>是大眾，至彼人所，作如是言：『善哉仁者，汝為<a class="t" id="t0362c19"></a>我等作正守護。我等諸人各有田畔，汝當經<a class="t" id="t0362c20"></a>理，勿令相侵。應呵正呵、應責正責、應謫罰<a class="t" id="t0362c21"></a>者正作謫罰、應駈遣者正作駈遣。我等諸人<a class="t" id="t0362c22"></a>所收稻穀，當分與汝，不令乏少。』彼人聞已，<a class="t" id="t0362c23"></a>即相許可，為作守護，呵責謫罰，駈遣平正，<a class="t" id="t0362c24"></a>無有侵凌。眾斂稻穀，而供給之，不令短闕。如<a class="t" id="t0362c25"></a>是依法，為作正主，以從眾人稻田之中取地<a class="t" id="t0362c26"></a>分故，因即名為剎帝利<span class="t-note">（隋言田主）</span>。時，諸眾生歡<a class="t" id="t0362c27"></a>喜依教奉行。彼剎帝利，於眾事中，智慧善<a class="t" id="t0362c28"></a>巧，處於眾中，光相最勝，是故復名為曷囉<a class="t" id="t0362c29"></a>闍<span class="t-note">（隋言王也）</span>。大眾立為大平等王，是故復名摩訶<a class="t" id="t0363a01"></a>三摩多<span class="t-note">（隋言大平等也）</span>。諸比丘！彼摩訶三摩多作<a class="t" id="t0363a02"></a>王之時，一切諸人，始復立名為薩多婆<span class="t-note">（隋言眾生）</span>。<a class="t" id="t0363a03"></a>諸比丘！摩訶三摩多王有息，名乎盧遮<span class="t-note">（隋言意喜）</span>。<a class="t" id="t0363a04"></a>諸比丘！彼乎盧遮作王之時，諸人共稱為<a class="t" id="t0363a05"></a>訶夷摩迦<span class="t-note">（隋言舍者）</span>。諸比丘！乎盧遮王有息，名<a class="t" id="t0363a06"></a>迦梨耶那<span class="t-note">（隋言正真）</span>。諸比丘！彼迦梨耶那作王<a class="t" id="t0363a07"></a>之時，諸人共稱為帝羅闍<span class="t-note">（隋言胡麻生也）</span>。諸比丘！<a class="t" id="t0363a08"></a>迦梨耶那王有息，名婆羅迦梨耶那<span class="t-note">（隋言最正真者）</span>。<a class="t" id="t0363a09"></a>諸比丘！彼婆羅迦梨耶那作王之時，諸人<a class="t" id="t0363a10"></a>共稱為阿跋羅騫陀<span class="t-note">（隋言雲片）</span>。諸比丘！彼雲片王<a class="t" id="t0363a11"></a>有息，名烏逋沙他<span class="t-note">（隋言齋戒）</span>。諸比丘！其齋戒王<a class="t" id="t0363a12"></a>在位之時，諸人共稱為多羅承伽<span class="t-note">（隋言木脛）</span>。諸比<a class="t" id="t0363a13"></a>丘！彼齋戒王頂上自然出一肉皰，其皰開張，<a class="t" id="t0363a14"></a>生一童子，端正殊特，具三十二大人之相，<a class="t" id="t0363a15"></a>生已唱言摩陀多<span class="t-note">（隋言持我）</span>。其頂生王，具足神<a class="t" id="t0363a16"></a>通，有大威力，統四大洲，自在治化。諸比丘！<a class="t" id="t0363a17"></a>此等六王，壽命無量。諸比丘！其頂生王，右<a class="t" id="t0363a18"></a>髀出皰，生一童子，端正殊特，身亦具足三<a class="t" id="t0363a19"></a>十二相，名右髀生，有大威力，統四大洲。其<a class="t" id="t0363a20"></a>右髀王左髀出皰，生一童子，身亦具足三十<a class="t" id="t0363a21"></a>二相，名左髀生，有威德力，王三大洲。其左<a class="t" id="t0363a22"></a>髀王，右膝肉皰，生一童子，威相如前，王二<a class="t" id="t0363a23"></a>大洲。其右膝王，左髀肉皰，生一童子，威<a class="t" id="t0363a24"></a>相如前，領一大洲。</p><a class="t" id="t0363a25"></a>
<p><a class="t-linehead" id="t-linehead0363a25"></a>「諸比丘！從是已來，有轉輪王，皆領一洲，汝<a class="t" id="t0363a26"></a>等當知。諸比丘！如是次第，最初眾立大平<a class="t" id="t0363a27"></a>等王，次意憙王，次正真王，次最正真王，次<a class="t" id="t0363a28"></a>受齋戒王，次頂生王，次右髀王，次左髀王，<a class="t" id="t0363a29"></a>次右膝王，次左膝王，次已脫王，次已已脫<a class="t" id="t0363b01"></a>王，次體者王，次體味王，次果報車王，次海<a class="t" id="t0363b02"></a>王，次大海王，次奢俱梨王，次大奢俱梨王，<a class="t" id="t0363b03"></a>次茅草王，次別茅草王，次善賢王，次大善賢<a class="t" id="t0363b04"></a>王，次相愛王，次大相愛王，次叫王，次大叫<a class="t" id="t0363b05"></a>王，次尼梨迦王，次那瞿沙王，次狼王，次海分<a class="t" id="t0363b06"></a>王，次金剛臂王，次牀王，次師子月王，次那耶<a class="t" id="t0363b07"></a>坻王，次別者王，次善福水王，次熾熱王，次作<a class="t" id="t0363b08"></a>光王，次曠野王，次小山王，次山者王，次焰者<a class="t" id="t0363b09"></a>王，次熾焰王。諸比丘！其熾焰王，子孫相承，<a class="t" id="t0363b10"></a>有一百一，並在逋多羅城治化天下。其最後<a class="t" id="t0363b11"></a>王，名為降怨，以能降伏諸怨敵故，名曰降怨。</p><a class="t" id="t0363b12"></a>
<p><a class="t-linehead" id="t-linehead0363b12"></a>「諸比丘！其降怨王，子孫相承，在阿踰闍城<a class="t" id="t0363b13"></a>治化，有五萬四千王，其最後王，名曰難勝。<a class="t" id="t0363b14"></a>諸比丘！彼難勝王，子孫相承，在波羅奈城<a class="t" id="t0363b15"></a>治化，有六萬三千王，其最後王，名難可意。<a class="t" id="t0363b16"></a>諸比丘！彼難可意王，子孫相承，在迦毘羅<a class="t" id="t0363b17"></a>城治化，有八萬四千王，其最後王，名曰梵<a class="t" id="t0363b18"></a>德。諸比丘！彼梵德王，子孫相承，在白象城<a class="t" id="t0363b19"></a>治化，有三萬二千王，其最後王，名曰象德。<a class="t" id="t0363b20"></a>諸比丘！彼象德王，子孫相承，在拘尸那城治<a class="t" id="t0363b21"></a>化，有三萬二千王，其最後王，名曰藿香。諸<a class="t" id="t0363b22"></a>比丘！彼藿香王，子孫相承，在優羅奢城治<a class="t" id="t0363b23"></a>化，有三萬二千王，其最後王，名那伽那嗜。諸<a class="t" id="t0363b24"></a>比丘！彼那伽那嗜王，子孫相承，在難降伏城<a class="t" id="t0363b25"></a>治化，有三萬二千王，其最後王，名曰降他。<a class="t" id="t0363b26"></a>諸比丘！彼降他王，子孫相承，在葛那鳩遮<a class="t" id="t0363b27"></a>城治化，有一萬二千王，其最後王，名曰勝<a class="t" id="t0363b28"></a>軍。諸比丘！彼勝軍王，子孫相承，在彼波<a class="t" id="t0363b29"></a>城治化，有一萬八千王，其最後王，名曰天<a class="t" id="t0363c01"></a>龍。諸比丘！彼天龍王，子孫相承，在多摩梨<a class="t" id="t0363c02"></a>奢城治化，有二萬五千王，其最後王，名曰<a class="t" id="t0363c03"></a>海天。諸比丘！彼海天王，子孫相承，還在多<a class="t" id="t0363c04"></a>摩梨奢城治化，有一萬王，其最後王，亦名<a class="t" id="t0363c05"></a>海天。諸比丘！彼海天王，子孫相承，在檀<a class="t" id="t0363c06"></a>多富羅城治化，有一萬八千王，其最後王，<a class="t" id="t0363c07"></a>名為善意，子孫相承，在王舍大城治化，有<a class="t" id="t0363c08"></a>二萬五千王，其最後王，名善治化。諸比丘！<a class="t" id="t0363c09"></a>善治化王，子孫相承，還在波羅奈城治化，<a class="t" id="t0363c10"></a>有一千一百王，其最後王，名大帝君。諸比<a class="t" id="t0363c11"></a>丘！大帝君王，子孫相承，在茅主大城治化，<a class="t" id="t0363c12"></a>有八萬四千王，其最後王，復名海天。諸比<a class="t" id="t0363c13"></a>丘！彼海天王，子孫相承，還在逋多羅城治<a class="t" id="t0363c14"></a>化，有一千五百王，其最後王，名曰苦行。諸<a class="t" id="t0363c15"></a>比丘！彼苦行王，子孫相承，還在茅主大城<a class="t" id="t0363c16"></a>治化，有八萬四千王，其最後王，名曰地面。<a class="t" id="t0363c17"></a>諸比丘！彼地面王，子孫相承，還在阿踰闍<a class="t" id="t0363c18"></a>城治化，有一千王，其最後王，名曰持地。諸比<a class="t" id="t0363c19"></a>丘！彼持地王，子孫相承，還在波羅奈大城治<a class="t" id="t0363c20"></a>化，有八萬王，其最後王，名曰地主。諸比丘！<a class="t" id="t0363c21"></a>彼地主王，子孫相承，在寐鬚羅城治化，有<a class="t" id="t0363c22"></a>八萬四千王，其最後王名曰大天。諸比丘！彼<a class="t" id="t0363c23"></a>大天王，子孫相承，在寐鬚羅大城治化，有八<a class="t" id="t0363c24"></a>萬四千王，此八萬四千王皆在寐鬚羅大城，<a class="t" id="t0363c25"></a>菴婆羅林中，修行梵行。其最後者，名尼寐王，<a class="t" id="t0363c26"></a>次沒王，次竪齊王，次訶奴王，次優波王，次<a class="t" id="t0363c27"></a>奴摩王，次善見王，次月見王，次聞軍王，次法<a class="t" id="t0363c28"></a>軍王，次降伏王，次大降伏王，次更降王，次無<a class="t" id="t0363c29"></a>憂王，次除憂王，次肩節王，次節王，次摩羅<a class="t" id="t0364a01"></a>王，次婁那王，次方主王，次塵者王，次迦羅<a class="t" id="t0364a02"></a>王，次難陀王，次鏡面王，次生者王，次斛領<a class="t" id="t0364a03"></a>王，次食飲王，次饒食王，次難降王，次難勝<a class="t" id="t0364a04"></a>王，次安住王，次善住王，次大力王，次力德<a class="t" id="t0364a05"></a>王，次竪行王。諸比丘！彼竪行王，子孫相承，<a class="t" id="t0364a06"></a>在迦攝波城治化，有七萬五千王，其最後王，<a class="t" id="t0364a07"></a>名菴婆梨沙。諸比丘！彼菴婆梨沙王有子，名<a class="t" id="t0364a08"></a>曰善立。諸比丘！其善立王，子孫相承，在波<a class="t" id="t0364a09"></a>羅大城治化，有一千一百王，其最後王，名<a class="t" id="t0364a10"></a>雞梨祁。</p><a class="t" id="t0364a11"></a>
<p><a class="t-linehead" id="t-linehead0364a11"></a>「諸比丘！爾時有迦葉如來、阿羅呵、三藐三佛<a class="t" id="t0364a12"></a>陀，出現世間，菩薩於彼修行梵行，生兜率<a class="t" id="t0364a13"></a>天。雞梨祁王有子，名曰善生，子孫相承，<a class="t" id="t0364a14"></a>還在逋多羅城治化，有一百一王，其最後王，<a class="t" id="t0364a15"></a>名曰耳者。彼耳者王有二子，大名瞿曇，次名<a class="t" id="t0364a16"></a>婆羅墮闍。彼瞿曇王有一子，名甘蔗種。諸比<a class="t" id="t0364a17"></a>丘！甘蔗種王，子孫相承，還在逋多羅城治<a class="t" id="t0364a18"></a>化，有一百一甘蔗種王，其最後王，名不善<a class="t" id="t0364a19"></a>長。諸比丘！不善長王，復生四子，一名優牟<a class="t" id="t0364a20"></a>佉、二名金色、三名似白象、四名足瞿。彼足<a class="t" id="t0364a21"></a>瞿王有子，名曰天城；天城有子，名曰牛城。<a class="t" id="t0364a22"></a>彼牛城王，子孫相承，在迦毘羅婆城治化，<a class="t" id="t0364a23"></a>有七萬七千王，其最後者，名廣車王，次別<a class="t" id="t0364a24"></a>車王，次堅車王，次住車王，次十車王，次百<a class="t" id="t0364a25"></a>車王，次九十車王，次雜色車王，次智車王，<a class="t" id="t0364a26"></a>次廣弓王，次多弓王，次兼弓王，次住弓王，<a class="t" id="t0364a27"></a>次十弓王，次百弓王，次九十弓王，次雜色<a class="t" id="t0364a28"></a>弓王，次智弓王。諸比丘！彼智弓王，復生二<a class="t" id="t0364a29"></a>子，一名師子頰，二名師子足。師子頰王，紹<a class="t" id="t0364b01"></a>繼王位，復生四子，一名淨飯，二名白飯，三<a class="t" id="t0364b02"></a>名斛飯，四甘露飯；又生一女，名為甘露。諸<a class="t" id="t0364b03"></a>比丘！淨飯王生二子，一名悉達多，二名難<a class="t" id="t0364b04"></a>陀；白飯二子，一名帝沙，二難提迦；斛飯二<a class="t" id="t0364b05"></a>子，一阿泥婁駄，二跋提梨迦；甘露飯二子，<a class="t" id="t0364b06"></a>一阿難陀，二提婆達多；其甘露女，唯有<a class="t" id="t0364b07"></a>一子，名世婆羅。諸比丘！菩薩一子，名羅睺<a class="t" id="t0364b08"></a>羅。</p><a class="t" id="t0364b09"></a>
<p><a class="t-linehead" id="t-linehead0364b09"></a>「諸比丘！如是次第，從<span class="corr" title="[太&gt;大] cf.【麗】">大</span>平等王已來，子孫<a class="t" id="t0364b10"></a>相承，最勝種族，至羅睺羅童子身上成阿羅<a class="t" id="t0364b11"></a>漢，斷諸煩惱，盡生死際，更無後有。</p><a class="t" id="t0364b12"></a>
<p><a class="t-linehead" id="t-linehead0364b12"></a>「諸比丘！以此因緣，於往昔時，有勝剎利，世<a class="t" id="t0364b13"></a>間出生，依於如法，非不如法。諸比丘！有是<a class="t" id="t0364b14"></a>法故，世間剎利，為最勝生。爾時，更有餘諸<a class="t" id="t0364b15"></a>眾生，作如是念：『世間有為，是病是癰，是大<a class="t" id="t0364b16"></a>毒箭。』熟思惟已，棄捨有為，於山澤中，造立<a class="t" id="t0364b17"></a>草菴，靜坐修禪。若有所須，或日前分，或日<a class="t" id="t0364b18"></a>後分，暫出草菴，入村乞食。眾人見已，隨須<a class="t" id="t0364b19"></a>與之，并為造作，乃共稱言：『此等眾生，最修<a class="t" id="t0364b20"></a>善業，棄捨世間有流不善諸惡之法，是婆羅<a class="t" id="t0364b21"></a>門。』以此因緣，婆羅門種，世間出生。其中或<a class="t" id="t0364b22"></a>有禪定不成，倚著村落，多教呪術，因此復<a class="t" id="t0364b23"></a>名為教化者。又以其人入村舍故，名向聚落<a class="t" id="t0364b24"></a>者。復為成就諸欲法故，名成就欲者。以此<a class="t" id="t0364b25"></a>因緣，於往昔時，勝婆羅門，高行種姓，世間<a class="t" id="t0364b26"></a>出生，依於如法，非不如法。復有其餘一類<a class="t" id="t0364b27"></a>眾生，造作種種求利伎能工巧藝術諸生業<a class="t" id="t0364b28"></a>事，以此因緣，名為毘舍。是故往昔毘舍種<a class="t" id="t0364b29"></a>姓，現於世間，彼亦如法，非不如法。</p>
<p><a class="t-linehead" id="t-linehead0364b29"></a>「諸比<a class="t" id="t0364c01"></a>丘！此三種姓，世間生已，於後復有第四種<a class="t" id="t0364c02"></a>姓，世間出生。諸比丘！有一種人，各自毀呰<a class="t" id="t0364c03"></a>其家本法，剃除鬚髮，著袈裟衣，棄捨世間，<a class="t" id="t0364c04"></a>出家修道，口自唱言：『我作沙門。』作是稱已，<a class="t" id="t0364c05"></a>即成正願；婆羅門種，毘舍亦爾。有一種人，<a class="t" id="t0364c06"></a>如前毀呰，亦捨出家，口自稱言：『我作沙門。』<a class="t" id="t0364c07"></a>即成正願。為彼故有正願種類。諸比丘！有<a class="t" id="t0364c08"></a>諸剎利，身口意業行於惡行，以惡行故，身<a class="t" id="t0364c09"></a><span class="corr" title="[懷&gt;壞] cf.【麗】">壞</span>命終，一向受苦；婆羅門、毘舍，亦復如是。<a class="t" id="t0364c10"></a>復有剎利，身口意業行於善行，以善行故，<a class="t" id="t0364c11"></a>身壞命終，一向受樂；婆羅門、毘舍，亦復如<a class="t" id="t0364c12"></a>是。諸比丘！復有剎利，身口意業行二種<a class="t" id="t0364c13"></a>行，以二行故，身壞命終，當受苦樂；婆羅門、<a class="t" id="t0364c14"></a>毘舍，亦復如是。諸比丘！復有剎利，正信出<a class="t" id="t0364c15"></a>家，修習三十七助道之法，能盡諸漏，心得<a class="t" id="t0364c16"></a>解脫，智得解脫，現見證法，得諸神通。既作<a class="t" id="t0364c17"></a>證已，口自唱言：『我生已盡，梵行已立，所作<a class="t" id="t0364c18"></a>已辦，不受後有。』婆羅門、毘舍，亦復如是。諸<a class="t" id="t0364c19"></a>比丘！此三種姓，於後生中，能成就明行足，<a class="t" id="t0364c20"></a>得阿羅漢，名為最勝。</p><a class="t" id="t0364c21"></a>
<p><a class="t-linehead" id="t-linehead0364c21"></a>「諸比丘！梵王裟呵婆底，昔於我前，說如是<a class="t" id="t0364c22"></a>偈：</p><a class="t" id="t0364c23"></a><blockquote class="gatha">
<p>「『剎利勝生者，　　若出諸種姓，<a class="t" id="t0364c24"></a><br>
　明行足成就，　　彼勝諸天人。』</p>
</blockquote><a class="t" id="t0364c25"></a>
<p><a class="t-linehead" id="t-linehead0364c25"></a>「諸比丘！梵王娑呵波底，彼偈善頌，非為不善，<a class="t" id="t0364c26"></a>我已印可。諸比丘！我多陀阿伽度、阿羅呵、<a class="t" id="t0364c27"></a>三藐三佛陀，亦說此義。諸比丘！如是次第，<a class="t" id="t0364c28"></a>我所具說，世間轉成，世間轉壞，世間轉住。<a class="t" id="t0364c29"></a>諸比丘！其有教師，為諸聲聞，所應作處，哀<a class="t" id="t0365a01"></a>愍利益，而行慈悲，我已作訖，汝等當依。</p><a class="t" id="t0365a02"></a>
<p><a class="t-linehead" id="t-linehead0365a02"></a>「諸比丘！若曠野空處、山林樹下、閑房靜室、窟<a class="t" id="t0365a03"></a>穴崖龕、塚間露地，離諸村落，以草木等，結<a class="t" id="t0365a04"></a>為菴舍。汝等比丘，應於是處修習禪定，勿<a class="t" id="t0365a05"></a>墮放逸，致令後悔。是我教示汝諸比丘。」</p>
<p><a class="t-linehead" id="t-linehead0365a05"></a>佛<a class="t" id="t0365a06"></a>說經已，諸比丘等，歡喜奉行。</p><a class="t" id="t0365a07"></a>
<p class="endsutta"><span class="t-juanname">起世經卷第十</span></p>
</article>
<aside id="metaarea"><p>This is an independent sūtra. In the Taishō canon, on which this edition is based, it is collected together with the Dīrghāgama. The text is from <a href="http://tripitaka.cbeta.org/T01" target="blank">CBETA</a>.</p><p>Prepared for SuttaCentral by <span class="editor">Bhikkhu Sujato</span>.</p></aside>
</section></div></body></html>
